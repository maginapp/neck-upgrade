[
  {
    "title": "度关山",
    "author": "曹操",
    "paragraphs": [
      "天地间，人为贵。",
      "立君牧民，为之轨则。",
      "车辙马迹，经纬四极。",
      "黜陟幽明，黎庶繁息。",
      "於铄贤圣，总统邦域。",
      "封建五爵，井田刑狱。",
      "有燔丹书，无普赦赎。",
      "皋陶甫侯，何有失职？",
      "嗟哉后世，改制易律。",
      "劳民为君，役赋其力。",
      "舜漆食器，畔者十国，",
      "不及唐尧，采椽不斫。",
      "世叹伯夷，欲以厉俗。",
      "侈恶之大，俭为共德。",
      "许由推让，岂有讼曲？",
      "兼爱尚同，疏者为戚。"
    ],
    "tags": [
      "三国"
    ]
  },
  {
    "title": "短歌行 其一",
    "author": "曹操",
    "paragraphs": [
      "对酒当歌，人生几何！譬如朝露，去日苦多。",
      "慨当以慷，忧思难忘。何以解忧？唯有杜康。",
      "青青子衿，悠悠我心。但为君故，沉吟至今。",
      "呦呦鹿鸣，食野之苹。我有嘉宾，鼓瑟吹笙。",
      "明明如月，何时可掇？忧从中来，不可断绝。(明明 一作：佼佼)",
      "越陌度阡，枉用相存。契阔谈讌，心念旧恩。(谈讌 一作：谈宴)",
      "月明星稀，乌鹊南飞。绕树三匝，何枝可依？",
      "山不厌高，海不厌深。周公吐哺，天下归心。(海 一作：水)"
    ],
    "tags": [
      "三国"
    ]
  },
  {
    "title": "短歌行 其二",
    "author": "曹操",
    "paragraphs": [
      "周西伯昌，怀此圣德。",
      "三分天下，而有其二。",
      "修奉贡献，臣节不隆。",
      "崇侯谗之，是以拘系。",
      "后见赦原，赐之斧钺，得使征伐。",
      "为仲尼所称，达及德行，",
      "犹奉事殷，论叙其美。",
      "齐桓之功，为霸之首。",
      "九合诸侯，一匡天下。",
      "一匡天下，不以兵车。",
      "正而不谲，其德传称。",
      "孔子所叹，并称夷吾，民受其恩。",
      "赐与庙胙，命无下拜。",
      "小白不敢尔，天威在颜咫尺。",
      "晋文亦霸，躬奉天王。",
      "受赐圭瓒，秬鬯彤弓，",
      "卢弓矢千，虎贲三百人。",
      "威服诸侯，师之所尊。",
      "八方闻之，名亚齐桓。",
      "河阳之会，诈称周王，是其名纷葩。"
    ],
    "tags": [
      "三国"
    ]
  },
  {
    "title": "对酒",
    "author": "曹操",
    "paragraphs": [
      "对酒歌，太平时，吏不呼门。",
      "王者贤且明，宰相股肱皆忠良。",
      "咸礼让，民无所争讼。",
      "三年耕有九年储，仓谷满盈。",
      "斑白不负载。",
      "雨泽如此，百谷用成。",
      "却走马，以粪其土田。",
      "爵公侯伯子男，咸爱其民，以黜陟幽明。",
      "子养有若父与兄。",
      "犯礼法，轻重随其刑。",
      "路无拾遗之私。",
      "囹圄空虚，冬节不断。",
      "人耄耋，皆得以寿终。",
      "恩德广及草木昆虫。"
    ],
    "tags": [
      "三国"
    ]
  },
  {
    "title": "观沧海",
    "author": "曹操",
    "paragraphs": [
      "东临碣石，以观沧海。",
      "水何澹澹，山岛竦峙。",
      "树木丛生，百草丰茂。",
      "秋风萧瑟，洪波涌起。",
      "日月之行，若出其中；",
      "星汉灿烂，若出其里。",
      "幸甚至哉，歌以咏志。"
    ],
    "tags": [
      "三国"
    ]
  },
  {
    "title": "龟虽寿",
    "author": "曹操",
    "paragraphs": [
      "神龟虽寿，犹有竟时。",
      "腾蛇乘雾，终为土灰。(腾 一作：螣)",
      "老骥伏枥，志在千里。",
      "烈士暮年，壮心不已。",
      "盈缩之期，不但在天；",
      "养怡之福，可得永年。",
      "幸甚至哉，歌以咏志。"
    ],
    "tags": [
      "三国"
    ]
  },
  {
    "title": "蒿里行",
    "author": "曹操",
    "paragraphs": [
      "关东有义士，兴兵讨群凶。",
      "初期会盟津，乃心在咸阳。",
      "军合力不齐，踌躇而雁行。",
      "势利使人争，嗣还自相戕。",
      "淮南弟称号，刻玺於北方。",
      "铠甲生虮虱，万姓以死亡。",
      "白骨露於野，千里无鸡鸣。",
      "生民百遗一，念之断人肠。"
    ],
    "tags": [
      "三国"
    ]
  },
  {
    "title": "精列",
    "author": "曹操",
    "paragraphs": [
      "厥初生，",
      "造划之陶物，莫不有终期。",
      "莫不有终期。",
      "圣贤不能免，何为怀此忧？",
      "愿螭龙之驾，思想昆仑居。",
      "思想昆仑居。",
      "见期于迂怪，志意在蓬莱。",
      "志意在蓬莱。",
      "周礼圣徂落，会稽以坟丘。",
      "会稽以坟丘。",
      "陶陶谁能度？君子以弗忧。",
      "年之暮奈何，时过时来微。"
    ],
    "tags": [
      "三国"
    ]
  },
  {
    "title": "苦寒行",
    "author": "曹操",
    "paragraphs": [
      "北上太行山，艰哉何巍巍！",
      "羊肠坂诘屈，车轮为之摧。",
      "树木何萧瑟！北风声正悲。",
      "熊罴对我蹲，虎豹夹路啼。",
      "溪谷少人民，雪落何霏霏！",
      "延颈长叹息，远行多所怀。",
      "我心何怫郁？思欲一东归。",
      "水深桥梁绝，中路正徘徊。",
      "迷惑失故路，薄暮无宿栖。",
      "行行日已远，人马同时饥。",
      "担囊行取薪，斧冰持作糜。",
      "悲彼东山诗，悠悠使我哀。"
    ],
    "tags": [
      "三国"
    ]
  },
  {
    "title": "气出唱 其一",
    "author": "曹操",
    "paragraphs": [
      "华阴山，自以为大。",
      "高百丈，浮云为之盖。",
      "仙人欲来，出随风，列之雨。",
      "吹我洞箫，鼓瑟琴，何訚訚！",
      "酒与歌戏，今日相乐诚为乐。",
      "玉女起，起舞移数时。",
      "鼓吹一何嘈嘈。",
      "从西北来时，仙道多驾烟，",
      "乘云驾龙，郁何务务。",
      "遨游八极，乃到昆仑之山，",
      "西王母侧，神仙金止玉亭。",
      "来者为谁？赤松王乔，乃德旋之门。",
      "乐共饮食到黄昏。",
      "多驾合坐，万岁长，宜子孙。"
    ],
    "tags": [
      "三国"
    ]
  },
  {
    "title": "气出唱 其二",
    "author": "曹操",
    "paragraphs": [
      "驾六龙，乘风而行。",
      "行四海，路下之八邦。",
      "历登高山临溪谷，乘云而行。",
      "行四海外，东到泰山。",
      "仙人玉女，下来翱游。",
      "骖驾六龙饮玉浆。",
      "河水尽，不东流。",
      "解愁腹，饮玉浆。",
      "奉持行，东到蓬莱山，上至天之门。",
      "玉阙下，引见得入，",
      "赤松相对，四面顾望，视正焜煌。",
      "开玉心正兴，其气百道至。",
      "传告无穷闭其口，但当爱气寿万年。",
      "东到海，与天连。",
      "神仙之道，出窈入冥，常当专之。",
      "心恬澹，无所愒。",
      "欲闭门坐自守，天与期气。",
      "愿得神之人，乘驾云车，",
      "骖驾白鹿，上到天之门，来赐神之药。",
      "跪受之，敬神齐。",
      "当如此，道自来。"
    ],
    "tags": [
      "三国"
    ]
  },
  {
    "title": "气出唱 其三",
    "author": "曹操",
    "paragraphs": [
      "游君山，甚为真。",
      "崔嵬砟硌，尔自为神。",
      "乃到王母台，金阶玉为堂，芝草生殿旁。",
      "东西厢，客满堂。",
      "主人当行觞，坐者长寿遽何央。",
      "长乐甫始宜孙子。",
      "常愿主人增年，与天相守。"
    ],
    "tags": [
      "三国"
    ]
  },
  {
    "title": "却东西门行",
    "author": "曹操",
    "paragraphs": [
      "鸿雁出塞北，乃在无人乡。",
      "举翅万馀里，行止自成行。",
      "冬节食南稻，春日复北翔。",
      "田中有转蓬，随风远飘扬。",
      "长与故根绝，万岁不相当。",
      "奈何此征夫，安得驱四方！",
      "戎马不解鞍，铠甲不离傍。",
      "冉冉老将至，何时返故乡？",
      "神龙藏深泉，猛兽步高冈。",
      "狐死归首丘，故乡安可忘！"
    ],
    "tags": [
      "三国"
    ]
  },
  {
    "title": "塘上行",
    "author": "曹操",
    "paragraphs": [
      "蒲生我池中，其叶何离离。",
      "傍能行仁义，莫若妾自知。",
      "众口铄黄金，使君生别离。",
      "念君去我时，独愁常苦悲。",
      "想见君颜色，感结伤心脾。",
      "念君常苦悲，夜夜不能寐。",
      "莫以豪贤故，弃捐素所爱？",
      "莫以鱼肉贱，弃捐葱与薤？",
      "莫以麻枲贱，弃捐菅与蒯？",
      "出亦复何苦，入亦复何愁。",
      "边地多悲风，树木何修修！",
      "从君致独乐，延年寿千秋。"
    ],
    "tags": [
      "三国"
    ]
  },
  {
    "title": "薤露行",
    "author": "曹操",
    "paragraphs": [
      "惟汉廿二世，所任诚不良。",
      "沐猴而冠带，知小而谋疆。",
      "犹豫不敢断，因狩执君王。",
      "白虹为贯日，己亦先受殃。",
      "贼臣持国柄，杀主灭宇京。",
      "荡覆帝基业，宗庙以燔丧。",
      "播越西迁移，号泣而且行。",
      "瞻彼洛城郭，微子为哀伤。"
    ],
    "tags": [
      "三国"
    ]
  },
  {
    "title": "陌上桑",
    "author": "曹操",
    "paragraphs": [
      "驾虹霓，乘赤云，登彼九疑历玉门。",
      "济天汉，至昆仑，见西王母谒东君。",
      "交赤松，及羡门，受要秘道爱精神。",
      "食芝英，饮醴泉，柱杖桂枝佩秋兰。",
      "绝人事，游浑元，若疾风游欻翩翩。",
      "景未移，行数千，寿如南山不忘愆。"
    ],
    "tags": [
      "三国"
    ]
  },
  {
    "title": "秋胡行 其一",
    "author": "曹操",
    "paragraphs": [
      "晨上散关山，此道当何难！",
      "晨上散关山，此道当何难！",
      "牛顿不起，车堕谷间。",
      "坐磐石之上，弹五弦之琴。",
      "作为清角韵，意中迷烦。",
      "歌以言志，晨上散关山。",
      "有何三老公，卒来在我旁？",
      "有何三老公，卒来在我旁？",
      "负揜被裘，似非恒人。",
      "谓卿云何困苦以自怨，徨徨所欲，来到此间？",
      "歌以言志，有何三老公？",
      "我居昆仑山，所谓者真人。",
      "我居昆仑山，所谓者真人。",
      "道深有可得。",
      "名山历观，遨游八极，枕石漱流饮泉。",
      "沈吟不决，遂上升天。",
      "歌以言志，我居昆仑山。",
      "去去不可追，长恨相牵攀。",
      "去去不可追，长恨相牵攀。",
      "夜夜安得寐，惆怅以自怜。",
      "正而不谲，辞赋依因。",
      "经传所过，西来所传。",
      "歌以言志，去去不可追。"
    ],
    "tags": [
      "三国"
    ]
  },
  {
    "title": "秋胡行 其二",
    "author": "曹操",
    "paragraphs": [
      "愿登泰华山，神人共远游。",
      "愿登泰华山，神人共远游。",
      "经历昆仑山，到蓬莱。",
      "飘遥八极，与神人俱。",
      "思得神药，万岁为期。",
      "歌以言志，愿登泰华山。",
      "天地何长久！人道居之短。",
      "天地何长久！人道居之短。",
      "世言伯阳，殊不知老；",
      "赤松王乔，亦云得道。",
      "得之未闻，庶以寿考。",
      "歌以言志，天地何长久！",
      "明明日月光，何所不光昭！",
      "明明日月光，何所不光昭！",
      "二仪合圣化，贵者独人不？",
      "万国率土，莫非王臣。",
      "仁义为名，礼乐为荣。",
      "歌以言志，明明日月关。",
      "四时更逝去，昼夜以成岁。",
      "四时更逝去，昼夜以成岁。",
      "大人先天而天弗违。",
      "不戚年往，忧世不治。",
      "存亡有命，虑之为蚩。",
      "歌以言志，四时更逝去。",
      "戚戚欲何念！欢笑意所之。",
      "戚戚欲何念！欢笑意所之。",
      "壮盛智愚，殊不再来。",
      "爱时进趣，将以惠谁？",
      "泛泛放逸，亦同何为！",
      "歌以言志，戚戚欲何念！"
    ],
    "tags": [
      "三国"
    ]
  },
  {
    "title": "善哉行 其一",
    "author": "曹操",
    "paragraphs": [
      "古公亶甫，积德垂仁。",
      "思弘一道，哲王于豳。",
      "太伯仲雍，王德之仁。",
      "行施百世，断发文身。",
      "伯夷叔齐，古之遗贤。",
      "让国不用，饿殂首山。",
      "智哉山甫，相彼宣王。",
      "何用杜伯，累我圣贤。",
      "齐桓之霸，赖得仲父。",
      "后任竖刁，虫流出户。",
      "晏子平仲，积德兼仁。",
      "与世沈德，未必思命。",
      "仲尼之世，主国为君。",
      "随制饮酒，扬波使官。"
    ],
    "tags": [
      "三国"
    ]
  },
  {
    "title": "善哉行 其二",
    "author": "曹操",
    "paragraphs": [
      "自惜身薄祜，夙贱罹孤苦。",
      "既无三徙教，不闻过庭语。",
      "其穷如抽裂，自以思所怙。",
      "虽怀一介志，是时其能与！",
      "守穷者贫贱，惋叹泪如雨。",
      "泣涕于悲夫，乞活安能睹？",
      "我愿于天穷，琅邪倾侧左。",
      "虽欲竭忠诚，欣公归其楚。",
      "快人由为叹，抱情不得叙。",
      "显行天教人，谁知莫不绪。",
      "我愿何时随？此叹亦难处。",
      "今我将何照于光曜？释衔不如雨。"
    ],
    "tags": [
      "三国"
    ]
  },
  {
    "title": "善哉行 其三",
    "author": "曹操",
    "paragraphs": [
      "朝日乐相乐，酣饮不知醉。",
      "悲弦激新声，长笛吹清气。",
      "弦歌感人肠，四坐皆欢悦。",
      "寥寥高堂上，凉风入我室。",
      "持满如不盈，有德者能卒。",
      "君子多苦心，所愁不但一。",
      "慊慊下白屋，吐握不可失。",
      "众宾饱满归，主人苦不悉。",
      "比翼翔云汉，罗者安所羁？",
      "冲静得自然，荣华何足为！"
    ],
    "tags": [
      "三国"
    ]
  },
  {
    "title": "步出夏门行 艳",
    "author": "曹操",
    "paragraphs": [
      "云行雨步，超越九江之皋。",
      "临观异同，心意怀犹豫，不知当复何从？",
      "经过至我碣石，心惆怅我东海。"
    ],
    "tags": [
      "三国"
    ]
  },
  {
    "title": "步出夏门行 冬十月",
    "author": "曹操",
    "paragraphs": [
      "孟冬十月，北风徘徊，",
      "天气肃清，繁霜霏霏。",
      "鹍鸡晨鸣，鸿雁南飞，",
      "鸷鸟潜藏，熊罴窟栖。",
      "钱鎛停置，农收积场。",
      "逆旅整设，以通贾商。",
      "幸甚至哉！歌以咏志。"
    ],
    "tags": [
      "三国"
    ]
  },
  {
    "title": "步出夏门行 土不同",
    "author": "曹操",
    "paragraphs": [
      "乡土不同，河朔隆冬。",
      "流澌浮漂，舟船行难。",
      "锥不入地，蘴藾深奥。",
      "水竭不流，冰坚可蹈。",
      "士隐者贫，勇侠轻非。",
      "心常叹怨，戚戚多悲。",
      "幸甚至哉！歌以咏志。"
    ],
    "tags": [
      "三国"
    ]
  },
  {
    "title": "谣俗词",
    "author": "曹操",
    "paragraphs": [
      "瓮中无斗储，发箧无尺缯。",
      "友来从我贷，不知所以应。"
    ],
    "tags": [
      "三国"
    ]
  },
  {
    "title": "董逃歌词",
    "author": "曹操",
    "paragraphs": [
      "德行不亏缺，变故自难常。",
      "郑康成行酒，伏地气绝；",
      "郭景图命尽于园桑。"
    ],
    "tags": [
      "三国"
    ]
  },
  {
    "title": "离骚",
    "author": "屈原",
    "paragraphs": [
      "帝高阳之苗裔兮，朕皇考曰伯庸。",
      "摄提贞于孟陬兮，惟庚寅吾以降。",
      "皇览揆余初度兮，肇锡余以嘉名：",
      "名余曰正则兮，字余曰灵均。",
      "纷吾既有此内美兮，又重之以修能。",
      "扈江离与辟芷兮，纫秋兰以为佩。",
      "汨余若将不及兮，恐年岁之不吾与。",
      "朝搴阰之木兰兮，夕揽洲之宿莽。",
      "日月忽其不淹兮，春与秋其代序。",
      "惟草木之零落兮，恐美人之迟暮。",
      "不抚壮而弃秽兮，何不改乎此度?",
      "乘骐骥以驰骋兮，来吾道夫先路！",
      "昔三后之纯粹兮，固众芳之所在。",
      "杂申椒与菌桂兮，岂惟纫夫蕙茝！",
      "彼尧、舜之耿介兮，既遵道而得路。",
      "何桀纣之猖披兮，夫惟捷径以窘步。",
      "惟夫党人之偷乐兮，路幽昧以险隘。",
      "岂余身之殚殃兮，恐皇舆之败绩！",
      "忽奔走以先后兮，及前王之踵武。",
      "荃不查余之中情兮，反信谗而齌怒。",
      "余固知謇謇之为患兮，忍而不能舍也。",
      "指九天以为正兮，夫惟灵修之故也。",
      "曰黄昏以为期兮，羌中道而改路！",
      "初既与余成言兮，后悔遁而有他。",
      "余既不难夫离别兮，伤灵修之数化。",
      "余既滋兰之九畹兮，又树蕙之百亩。",
      "畦留夷与揭车兮，杂杜衡与芳芷。",
      "冀枝叶之峻茂兮，愿俟时乎吾将刈。",
      "虽萎绝其亦何伤兮，哀众芳之芜秽。",
      "众皆竞进以贪婪兮，凭不厌乎求索。",
      "羌内恕己以量人兮，各兴心而嫉妒。",
      "忽驰骛以追逐兮，非余心之所急。",
      "老冉冉其将至兮，恐修名之不立。",
      "朝饮木兰之坠露兮，夕餐秋菊之落英。",
      "苟余情其信姱以练要兮，长顑颔亦何伤。",
      "掔木根以结茞兮，贯薜荔之落蕊。",
      "矫菌桂以纫蕙兮，索胡绳之纚纚。",
      "謇吾法夫前修兮，非世俗之所服。",
      "虽不周于今之人兮，愿依彭咸之遗则。",
      "长太息以掩涕兮，哀民生之多艰。",
      "余虽好修姱以鞿羁兮，謇朝谇而夕替。",
      "既替余以蕙纕兮，又申之以揽茝。",
      "亦余心之所善兮，虽九死其犹未悔。",
      "怨灵修之浩荡兮，终不察夫民心。",
      "众女嫉余之蛾眉兮，谣诼谓余以善淫。",
      "固时俗之工巧兮，偭规矩而改错。",
      "背绳墨以追曲兮，竞周容以为度。",
      "忳郁邑余侘傺兮，吾独穷困乎此时也。",
      "宁溘死以流亡兮，余不忍为此态也。",
      "鸷鸟之不群兮，自前世而固然。",
      "何方圜之能周兮，夫孰异道而相安？",
      "屈心而抑志兮，忍尤而攘诟。",
      "伏清白以死直兮，固前圣之所厚。",
      "悔相道之不察兮，延伫乎吾将反。",
      "回朕车以复路兮，及行迷之未远。",
      "步余马于兰皋兮，驰椒丘且焉止息。",
      "进不入以离尤兮，退将复修吾初服。",
      "制芰荷以为衣兮，集芙蓉以为裳。",
      "不吾知其亦已兮，苟余情其信芳。",
      "高余冠之岌岌兮，长余佩之陆离。",
      "芳与泽其杂糅兮，唯昭质其犹未亏。",
      "忽反顾以游目兮，将往观乎四荒。",
      "佩缤纷其繁饰兮，芳菲菲其弥章。",
      "民生各有所乐兮，余独好修以为常。",
      "虽体解吾犹未变兮，岂余心之可惩。",
      "女嬃之婵媛兮，申申其詈予，曰：",
      "鲧婞直以亡身兮，终然夭乎羽之野。",
      "汝何博謇而好修兮，纷独有此姱节？",
      "薋菉葹以盈室兮，判独离而不服。",
      "众不可户说兮，孰云察余之中情？",
      "世并举而好朋兮，夫何茕独而不予听？",
      "依前圣以节中兮，喟凭心而历兹。",
      "济沅、湘以南征兮，就重华而敶词：",
      "启《九辩》与《九歌》兮，夏康娱以自纵。",
      "不顾难以图后兮，五子用失乎家衖。",
      "羿淫游以佚畋兮，又好射夫封狐。",
      "固乱流其鲜终兮，浞又贪夫厥家。",
      "浇身被服强圉兮，纵欲而不忍。",
      "日康娱而自忘兮，厥首用夫颠陨。",
      "夏桀之常违兮，乃遂焉而逢殃。",
      "后辛之菹醢兮，殷宗用而不长。",
      "汤、禹俨而祗敬兮，周论道而莫差。",
      "举贤才而授能兮，循绳墨而不颇。",
      "皇天无私阿兮，览民德焉错辅。",
      "夫维圣哲以茂行兮，苟得用此下土。",
      "瞻前而顾后兮，相观民之计极。",
      "夫孰非义而可用兮？",
      "孰非善而可服？",
      "阽余身而危死兮，览余初其犹未悔。",
      "不量凿而正枘兮，固前修以菹醢。",
      "曾歔欷余郁邑兮，哀朕时之不当。",
      "揽茹蕙以掩涕兮，沾余襟之浪浪。",
      "跪敷衽以陈辞兮，耿吾既得此中正。",
      "驷玉虬以桀鹥兮，溘埃风余上征。",
      "朝发轫于苍梧兮，夕余至乎县圃。",
      "欲少留此灵琐兮，日忽忽其将暮。",
      "吾令羲和弭节兮，望崦嵫而勿迫。",
      "路漫漫其修远兮，吾将上下而求索。",
      "饮余马于咸池兮，总余辔乎扶桑。",
      "折若木以拂日兮，聊逍遥以相羊。",
      "前望舒使先驱兮，后飞廉使奔属。",
      "鸾皇为余先戒兮，雷师告余以未具。",
      "吾令凤鸟飞腾兮，继之以日夜。",
      "飘风屯其相离兮，帅云霓而来御。",
      "纷总总其离合兮，斑陆离其上下。",
      "吾令帝阍开关兮，倚阊阖而望予。",
      "时暧暧其将罢兮，结幽兰而延伫。",
      "世溷浊而不分兮，好蔽美而嫉妒。",
      "朝吾将济于白水兮，登阆风而绁马。",
      "忽反顾以流涕兮，哀高丘之无女。",
      "溘吾游此春宫兮，折琼枝以继佩。",
      "及荣华之未落兮，相下女之可诒。",
      "吾令丰隆乘云兮，求宓妃之所在。",
      "解佩纕以结言兮，吾令謇修以为理。",
      "纷总总其离合兮，忽纬繣其难迁。",
      "夕归次于穷石兮，朝濯发乎洧盘。",
      "保厥美以骄傲兮，日康娱以淫游。",
      "虽信美而无礼兮，来违弃而改求。",
      "览相观于四极兮，周流乎天余乃下。",
      "望瑶台之偃蹇兮，见有娀之佚女。",
      "吾令鸩为媒兮，鸩告余以不好。",
      "雄鸠之鸣逝兮，余犹恶其佻巧。",
      "心犹豫而狐疑兮，欲自适而不可。",
      "凤皇既受诒兮，恐高辛之先我。",
      "欲远集而无所止兮，聊浮游以逍遥。",
      "及少康之未家兮，留有虞之二姚。",
      "理弱而媒拙兮，恐导言之不固。",
      "世溷浊而嫉贤兮，好蔽美而称恶。",
      "闺中既以邃远兮，哲王又不寤。",
      "怀朕情而不发兮，余焉能忍而与此终古？",
      "索琼茅以筳篿兮，命灵氛为余占之。",
      "曰：两美其必合兮，孰信修而慕之？",
      "思九州之博大兮，岂惟是其有女？」",
      "曰：勉远逝而无狐疑兮，孰求美而释女？",
      "何所独无芳草兮，尔何怀乎故宇？」",
      "世幽昧以昡曜兮，孰云察余之善恶？",
      "民好恶其不同兮，惟此党人其独异！",
      "户服艾以盈要兮，谓幽兰其不可佩。",
      "览察草木其犹未得兮，岂珵美之能当？",
      "苏粪壤以充祎兮，谓申椒其不芳。",
      "欲从灵氛之吉占兮，心犹豫而狐疑。",
      "巫咸将夕降兮，怀椒糈而要之。",
      "百神翳其备降兮，九疑缤其并迎。",
      "皇剡剡其扬灵兮，告余以吉故。",
      "曰：勉升降以上下兮，求矩矱之所同。",
      "汤、禹俨而求合兮，挚、咎繇而能调。",
      "苟中情其好修兮，又何必用夫行媒？",
      "说操筑于傅岩兮，武丁用而不疑。",
      "吕望之鼓刀兮，遭周文而得举。",
      "宁戚之讴歌兮，齐桓闻以该辅。",
      "及年岁之未晏兮，时亦犹其未央。",
      "恐鹈鴃之先鸣兮，使夫百草为之不芳。",
      "何琼佩之偃蹇兮，众薆然而蔽之。",
      "惟此党人之不谅兮，恐嫉妒而折之。",
      "时缤纷其变易兮，又何可以淹留？",
      "兰芷变而不芳兮，荃蕙化而为茅。",
      "何昔日之芳草兮，今直为此萧艾也？",
      "岂其有他故兮，莫好修之害也！",
      "余以兰为可恃兮，羌无实而容长。",
      "委厥美以从俗兮，苟得列乎众芳。",
      "椒专佞以慢慆兮，樧又欲充夫佩帏。",
      "既干进而务入兮，又何芳之能祗？",
      "固时俗之流从兮，又孰能无变化？",
      "览椒兰其若兹兮，又况揭车与江离？",
      "惟兹佩之可贵兮，委厥美而历兹。",
      "芳菲菲而难亏兮，芬至今犹未沬。",
      "和调度以自娱兮，聊浮游而求女。",
      "及余饰之方壮兮，周流观乎上下。",
      "灵氛既告余以吉占兮，历吉日乎吾将行。",
      "折琼枝以为羞兮，精琼爢以为粻。",
      "为余驾飞龙兮，杂瑶象以为车。",
      "何离心之可同兮？",
      "吾将远逝以自疏。",
      "邅吾道夫昆仑兮，路修远以周流。",
      "扬云霓之晻蔼兮，鸣玉鸾之啾啾。",
      "朝发轫于天津兮，夕余至乎西极。",
      "凤皇翼其承旗兮，高翱翔之翼翼。",
      "忽吾行此流沙兮，遵赤水而容与。",
      "麾蛟龙使梁津兮，诏西皇使涉予。",
      "路修远以多艰兮，腾众车使径待。",
      "路不周以左转兮，指西海以为期。",
      "屯余车其千乘兮，齐玉轪而并驰。",
      "驾八龙之婉婉兮，载云旗之委蛇。",
      "抑志而弭节兮，神高驰之邈邈。",
      "奏《九歌》而舞《韶》兮，聊假日以偷乐。",
      "陟升皇之赫戏兮，忽临睨夫旧乡。",
      "仆夫悲余马怀兮，蜷局顾而不行。",
      "乱曰：已矣哉！国无人莫我知兮，又何怀乎故都！",
      "既莫足与为美政兮，吾将从彭咸之所居！"
    ],
    "tags": [
      "春秋战国",
      "楚辞",
      "离骚"
    ]
  },
  {
    "title": "东皇太一",
    "author": "屈原",
    "paragraphs": [
      "吉日兮辰良，穆将愉兮上皇",
      "抚长剑兮玉珥，璆锵鸣兮琳琅",
      "瑶席兮玉瑱，盍将把兮琼芳",
      "蕙肴蒸兮兰藉，奠桂酒兮椒浆",
      "扬枹兮拊鼓，疏缓节兮安歌",
      "陈竽瑟兮浩倡",
      "灵偃蹇兮姣服，芳菲菲兮满堂",
      "五音纷兮繁会，君欣欣兮乐康。"
    ],
    "tags": [
      "春秋战国",
      "楚辞",
      "九歌"
    ]
  },
  {
    "title": "云中君",
    "author": "屈原",
    "paragraphs": [
      "浴兰汤兮沐芳，华采衣兮若英",
      "灵连蜷兮既留，烂昭昭兮未央",
      "謇将憺兮寿宫，与日月兮齐光",
      "龙驾兮帝服，聊翱游兮周章",
      "灵皇皇兮既降，猋远举兮云中",
      "览冀洲兮有余，横四海兮焉穷",
      "思夫君兮太息，极劳心兮忡忡"
    ],
    "tags": [
      "春秋战国",
      "楚辞",
      "九歌"
    ]
  },
  {
    "title": "湘君",
    "author": "屈原",
    "paragraphs": [
      "君不行兮夷犹，蹇谁留兮中洲",
      "美要眇兮宜修，沛吾乘兮桂舟",
      "令沅湘兮无波，使江水兮安流",
      "望夫君兮未来，吹参差兮谁思",
      "驾飞龙兮北征，邅吾道兮洞庭",
      "薜荔柏兮蕙绸，荪桡兮兰旌",
      "望涔阳兮极浦，横大江兮扬灵",
      "扬灵兮未极，女婵媛兮为余太息",
      "横流涕兮潺湲，隐思君兮陫侧",
      "桂棹兮兰枻，斵冰兮积雪",
      "采薜荔兮水中，搴芙蓉兮木末",
      "心不同兮媒劳，恩不甚兮轻绝",
      "石濑兮浅浅，飞龙兮翩翩",
      "交不忠兮怨长，期不信兮告余以不闲",
      "朝骋骛兮江皋，夕弭节兮北渚",
      "鸟次兮屋上，水周兮堂下",
      "捐余玦兮江中，遗余佩兮醴浦",
      "采芳洲兮杜若，将以遗兮下女",
      "时不可兮再得，聊逍遥兮容与。"
    ],
    "tags": [
      "春秋战国",
      "楚辞",
      "九歌"
    ]
  },
  {
    "title": "湘夫人",
    "author": "屈原",
    "paragraphs": [
      "帝子降兮北渚，目眇眇兮愁予",
      "袅袅兮秋风，洞庭波兮木叶下",
      "登白薠兮骋望，与佳期兮夕张",
      "鸟何萃兮苹中，罾何为兮木上？",
      "沅有茝兮醴有兰，思公子兮未敢言",
      "荒忽兮远望，观流水兮潺湲",
      "麋何食兮庭中，蛟何为兮水裔",
      "朝驰余马兮江皋，夕济兮西澨",
      "闻佳人兮召余，将腾驾兮偕逝",
      "筑室兮水中，葺之兮荷盖",
      "荪壁兮紫坛，播芳椒兮成堂",
      "桂栋兮兰橑，辛夷楣兮药房",
      "罔薜荔兮为帷，擗蕙櫋兮既张",
      "白玉兮为镇，疏石兰兮为芳",
      "芷葺兮荷屋，缭之兮杜衡",
      "合百草兮实庭，建芳馨兮庑门",
      "九嶷缤兮并迎，灵之来兮如云",
      "捐余袂兮江中，遗余褋兮醴浦",
      "搴汀洲兮杜若，将以遗兮远者",
      "时不可兮骤得，聊逍遥兮容与！"
    ],
    "tags": [
      "春秋战国",
      "楚辞",
      "九歌"
    ]
  },
  {
    "title": "大司命",
    "author": "屈原",
    "paragraphs": [
      "广开兮天门，纷吾乘兮玄云",
      "令飘风兮先驱，使涷雨兮洒尘",
      "君回翔兮以下，逾空桑兮从女",
      "纷总总兮九州，何寿夭兮在予",
      "高飞兮安翔，乘清气兮御阴阳",
      "吾与君兮齐速，导帝之兮九坑",
      "灵衣兮被被，玉佩兮陆离",
      "一阴兮一阳，众莫知兮余所为",
      "折疏麻兮瑶华，将以遗兮离居",
      "老冉冉兮既极，不寖近兮愈疏",
      "乘龙兮辚辚，高驰兮冲天",
      "结桂枝兮延伫，羌愈思兮愁人",
      "愁人兮奈何，愿若今兮无亏",
      "固人命兮有当，孰离合兮何为？"
    ],
    "tags": [
      "春秋战国",
      "楚辞",
      "九歌"
    ]
  },
  {
    "title": "少司命",
    "author": "屈原",
    "paragraphs": [
      "秋兰兮麋芜，罗生兮堂下",
      "绿叶兮素华，芳菲菲兮袭予",
      "夫人兮自有美子，荪何以兮愁苦",
      "秋兰兮青青，绿叶兮紫茎",
      "满堂兮美人，忽独与余兮目成",
      "入不言兮出不辞，乘回风兮载云旗",
      "悲莫悲兮生别离，乐莫乐兮新相知",
      "荷衣兮蕙带，儵而来兮忽而逝",
      "夕宿兮帝郊，君谁须兮云之际",
      "与女沐兮咸池，曦女发兮阳之阿",
      "望美人兮未来，临风怳兮浩歌",
      "孔盖兮翠旌，登九天兮抚彗星",
      "竦长剑兮拥幼艾，荪独宜兮为民正。"
    ],
    "tags": [
      "春秋战国",
      "楚辞",
      "九歌"
    ]
  },
  {
    "title": "东君",
    "author": "屈原",
    "paragraphs": [
      "暾将出兮东方，照吾槛兮扶桑",
      "抚余马兮安驱，夜皎皎兮既明",
      "驾龙輈兮乘雷，载云旗兮委蛇",
      "长太息兮将上，心低徊兮顾怀",
      "羌声色兮娱人，观者儋兮忘归",
      "縆瑟兮交鼓，萧钟兮瑶簴",
      "鸣篪兮吹竽，思灵保兮贤姱",
      "翾飞兮翠曾，展诗兮会舞",
      "应律兮合节，灵之来兮敝日",
      "青云衣兮白霓裳，举长矢兮射天狼",
      "操余弧兮反沦降，援北斗兮酌桂浆",
      "撰余辔兮高驰翔，杳冥冥兮以东行。"
    ],
    "tags": [
      "春秋战国",
      "楚辞",
      "九歌"
    ]
  },
  {
    "title": "河伯",
    "author": "屈原",
    "paragraphs": [
      "与女游兮九河，冲风起兮水扬波",
      "乘水车兮荷盖，驾两龙兮骖螭",
      "登昆仑兮四望，心飞扬兮浩荡",
      "日将暮兮怅忘归，惟极浦兮寤怀",
      "鱼鳞屋兮龙堂，紫贝阙兮珠宫",
      "灵何惟兮水中",
      "乘白鼋兮逐文鱼，与女游兮河之渚",
      "流澌纷兮将来下",
      "子交手兮东行，送美人兮南浦",
      "波滔滔兮来迎，鱼鳞鳞兮媵予。"
    ],
    "tags": [
      "春秋战国",
      "楚辞",
      "九歌"
    ]
  },
  {
    "title": "山鬼",
    "author": "屈原",
    "paragraphs": [
      "若有人兮山之阿，被薜荔兮带女萝",
      "既含睇兮又宜笑，子慕予兮善窈窕",
      "乘赤豹兮从文狸，辛夷车兮结桂旗",
      "被石兰兮带杜衡，折芬馨兮遗所思",
      "余处幽篁兮终不见天，路险难兮独后来",
      "表独立兮山之上，云容容兮而在下",
      "杳冥冥兮羌昼晦，东风飘兮神灵雨",
      "留灵修兮憺忘归，岁既晏兮孰华予",
      "采三秀兮于山间，石磊磊兮葛蔓蔓",
      "怨公子兮怅忘归，君思我兮不得闲",
      "山中人兮芳杜若，饮石泉兮荫松柏",
      "君思我兮然疑作",
      "雷填填兮雨冥冥，猿啾啾兮狖夜鸣",
      "风飒飒兮木萧萧，思公子兮徒离忧。"
    ],
    "tags": [
      "春秋战国",
      "楚辞",
      "九歌"
    ]
  },
  {
    "title": "国殇",
    "author": "屈原",
    "paragraphs": [
      "操吴戈兮被犀甲，车错毂兮短兵接",
      "旌蔽日兮敌若云，矢交坠兮士争先",
      "凌余阵兮躐余行，左骖殪兮右刃伤",
      "霾两轮兮絷四马，援玉枹兮击鸣鼓",
      "天时怼兮威灵怒，严杀尽兮弃原野",
      "出不入兮往不反，平原忽兮路超远",
      "带长剑兮挟秦弓，首身离兮心不惩",
      "诚既勇兮又以武，终刚强兮不可凌",
      "身既死兮神以灵，魂魄毅兮为鬼雄。"
    ],
    "tags": [
      "春秋战国",
      "楚辞",
      "九歌"
    ]
  },
  {
    "title": "礼魂",
    "author": "屈原",
    "paragraphs": [
      "成礼兮会鼓，",
      "传芭兮代舞",
      "姱女倡兮容与",
      "春兰兮秋菊，",
      "长无绝兮终古。"
    ],
    "tags": [
      "春秋战国",
      "楚辞",
      "九歌"
    ]
  },
  {
    "title": "天问",
    "author": "屈原",
    "paragraphs": [
      "曰：",
      "遂古之初，谁传道之？",
      "上下未形，何由考之？",
      "冥昭瞢暗，谁能极之？",
      "冯翼惟象，何以识之？",
      "明明暗暗，惟时何为？",
      "阴阳三合，何本何化？",
      "圜则九重，孰营度之？",
      "惟兹何功，孰初作之？",
      "斡维焉系，天极焉加？",
      "八柱何当，东南何亏？",
      "九天之际，安放安属？",
      "隅隈多有，谁知其数？",
      "天何所沓？",
      "十二焉分？",
      "日月安属？",
      "列星安陈？",
      "出自汤谷，次于蒙汜。",
      "自明及晦，所行几里？",
      "夜光何德，死则又育？",
      "厥利维何，而顾菟在腹？",
      "女岐无合，夫焉取九子？",
      "伯强何处？",
      "惠气安在？",
      "何阖而晦？",
      "何开而明？",
      "角宿未旦，曜灵安藏？",
      "不任汩鸿，师何以尚之？",
      "佥曰",
      "“何忧，何不课而行之？”",
      "鸱龟曳衔，鲧何听焉？",
      "顺欲成功，帝何刑焉？",
      "永遏在羽山，夫何三年不施？",
      "伯禹愎鲧，夫何以变化？",
      "纂就前绪，遂成考功。",
      "何续初继业，而厥谋不同？",
      "洪泉极深，何以窴之？",
      "地方九则，何以坟之？",
      "河海应龙？",
      "何尽何历？",
      "鲧何所营？",
      "禹何所成？",
      "康回冯怒，墬何故以东南倾？",
      "九州安错？",
      "川谷何洿？",
      "东流不溢，孰知其故？",
      "东西南北，其修孰多？",
      "南北顺椭，其衍几何？",
      "昆仑悬圃，其尻安在？",
      "增城九重，其高几里？",
      "四方之门，其谁从焉？",
      "西北辟启，何气通焉？",
      "日安不到？",
      "烛龙何照？",
      "羲和之未扬，若华何光？",
      "何所冬暖？",
      "何所夏寒？",
      "焉有石林？",
      "何兽能言？",
      "焉有虬龙，负熊以游？",
      "雄虺九首，鯈忽焉在？",
      "何所不死？",
      "长人何守？",
      "靡蓱九衢，枲华安居？",
      "灵蛇吞象，厥大何如？",
      "黑水玄趾，三危安在？",
      "延年不死，寿何所止？",
      "鲮鱼何所？",
      "鬿堆焉处？",
      "羿焉彃日？",
      "乌焉解羽？",
      "禹之力献功，降省下土四方。",
      "焉得彼嵞山女，而通之於台桑？",
      "闵妃匹合，厥身是继。",
      "胡维嗜不同味，而快鼌饱？",
      "启代益作后，卒然离蠥。",
      "何启惟忧，而能拘是达？",
      "皆归射鞫，而无害厥躬。",
      "何后益作革，而禹播降？",
      "启棘宾商，《九辨》《九歌》。",
      "何勤子屠母，而死分竟地？",
      "帝降夷羿，革孽夏民。",
      "胡射夫河伯，而妻彼雒嫔？",
      "冯珧利决，封豨是射。",
      "何献蒸肉之膏，而后帝不若？",
      "浞娶纯狐，眩妻爰谋。",
      "何羿之射革，而交吞揆之？",
      "阻穷西征，岩何越焉？",
      "化而为黄熊，巫何活焉？",
      "咸播秬黍，莆雚是营。",
      "何由并投，而鲧疾修盈？",
      "白蜺婴茀，胡为此堂？",
      "安得夫良药，不能固臧？",
      "天式从横，阳离爰死。",
      "大鸟何鸣，夫焉丧厥体？",
      "蓱号起雨，何以兴之？",
      "撰体协胁，鹿何膺之？",
      "鳌戴山抃，何以安之？",
      "释舟陵行，何之迁之？",
      "惟浇在户，何求于嫂？",
      "何少康逐犬，而颠陨厥首？",
      "女歧缝裳，而馆同爰止。",
      "何颠易厥首，而亲以逢殆？",
      "汤谋易旅，何以厚之？",
      "覆舟斟寻，何道取之？",
      "桀伐蒙山，何所得焉？",
      "妺嬉何肆，汤何殛焉？",
      "舜闵在家，父何以鳏？",
      "尧不姚告，二女何亲？",
      "厥萌在初，何所亿焉？",
      "璜台十成，谁所极焉？",
      "登立为帝，孰道尚之？",
      "女娲有体，孰制匠之？",
      "舜服厥弟，终然为害。",
      "何肆犬豕，而厥身不危败？",
      "吴获迄古，南岳是止。",
      "孰期去斯，得两男子？",
      "缘鹄饰玉，后帝是飨。",
      "何承谋夏桀，终以灭丧？",
      "帝乃降观，下逢伊挚。",
      "何条放致罚，而黎服大说？",
      "简狄在台，喾何宜？",
      "玄鸟致贻，女何喜？",
      "该秉季德，厥父是臧。",
      "胡终弊于有扈，牧夫牛羊？",
      "干协时舞，何以怀之？",
      "平胁曼肤，何以肥之？",
      "有扈牧竖，云何而逢？",
      "击床先出，其命何从？",
      "恒秉季德，焉得夫朴牛？",
      "何往营班禄，不但还来？",
      "昏微循迹，有狄不宁。",
      "何繁鸟萃棘，负子肆情？",
      "眩弟并淫，危害厥兄。",
      "何变化以作诈，而后嗣逢长？",
      "成汤东巡，有莘爰极。",
      "何乞彼小臣，而吉妃是得？",
      "水滨之木，得彼小子。",
      "夫何恶之，媵有莘之妇？",
      "汤出重泉，夫何辠尤？",
      "不胜心伐帝，夫谁使挑之？",
      "会朝争盟，何践吾期？",
      "苍鸟群飞，孰使萃之？",
      "列击纣躬，叔旦不嘉。",
      "何亲揆发足，周之命以咨嗟？",
      "授殷天下，其位安施？",
      "反成乃亡，其罪伊何？",
      "争遣伐器，何以行之？",
      "并驱击翼，何以将之？",
      "昭后成游，南土爰底。",
      "厥利惟何，逢彼白雉？",
      "穆王巧梅，夫何为周流？",
      "环理天下，夫何索求？",
      "妖夫曳炫，何号于市？",
      "周幽谁诛？",
      "焉得夫褒姒？",
      "天命反侧，何罚何佑？",
      "齐桓九会，卒然身杀。",
      "彼王纣之躬，孰使乱惑？",
      "何恶辅弼，谗谄是服？",
      "比干何逆，而抑沈之？",
      "雷开阿顺，而赐封之？",
      "何圣人之一德，卒其异方？",
      "梅伯受醢，箕子详狂？",
      "稷维元子，帝何竺之？",
      "投之于冰上，鸟何燠之？",
      "何冯弓挟矢，殊能将之？",
      "既惊帝切激，何逢长之？",
      "伯昌号衰，秉鞭作牧。",
      "何令彻彼岐社，命有殷国？",
      "迁藏就岐，何能依？",
      "殷有惑妇，何所讥？",
      "受赐兹醢，西伯上告。",
      "何亲就上帝罚，殷之命以不救？",
      "师望在肆，昌何识？",
      "鼓刀扬声，后何喜？",
      "武发杀殷，何所悒？",
      "载尸集战，何所急？",
      "伯林雉经，维其何故？",
      "何感天抑墬，夫谁畏惧？",
      "皇天集命，惟何戒之？",
      "受礼天下，又使至代之？",
      "初汤臣挚，后兹承辅。",
      "何卒官汤，尊食宗绪？",
      "勋阖梦生，少离散亡。",
      "何壮武历，能流厥严？",
      "彭铿斟雉，帝何飨？",
      "受寿永多，夫何久长？",
      "中央共牧，后何怒？",
      "蜂蛾微命，力何固？",
      "惊女采薇，鹿何佑？",
      "北至回水，萃何喜？",
      "兄有噬犬，弟何欲？",
      "易之以百两，卒无禄？",
      "薄暮雷电，归何忧？",
      "厥严不奉，帝何求？",
      "伏匿穴处，爰何云？",
      "荆勋作师，夫何长？",
      "悟过改更，我又何言？",
      "吴光争国，久余是胜。",
      "何环穿自闾社丘陵，爰出子文？",
      "吾告堵敖以不长。",
      "何试上自予，忠名弥彰？"
    ],
    "tags": [
      "春秋战国",
      "楚辞",
      "天问"
    ]
  },
  {
    "title": "惜诵",
    "author": "屈原",
    "paragraphs": [
      "惜诵以致愍兮，发愤以抒情。",
      "所作忠而言之兮，指苍天以为正。",
      "令五帝使折中兮，戒六神与向服。",
      "俾山川以备御兮，命咎繇使听直。",
      "竭忠诚而事君兮，反离群而赘肬。",
      "忘儇媚以背众兮，待明君其知之。",
      "言与行其可迹兮，情与貌其不变。",
      "故相臣莫若君兮，所以证之不远。",
      "吾谊先君而后身兮，羌众人之所仇也。",
      "专惟君而无他兮，又众兆之所雠也。",
      "壹心而不豫兮，羌无可保也。",
      "疾亲君而无他兮，有招祸之道也。",
      "思君其莫我忠兮，忽忘身之贱贫。",
      "事君而不贰兮，迷不知宠之门。",
      "患何罪以遇罚兮，亦非余之所志也。",
      "行不群以巅越兮，又众兆之所咍也。",
      "纷逢尤以离谤兮，謇不可释也。",
      "情沉抑而不达兮，又蔽而莫之白也。",
      "心郁邑余侘傺兮，又莫察余之中情。",
      "固烦言不可结而诒兮，愿陈志而无路。",
      "退静默而莫余知兮，进号呼又莫吾闻。",
      "申侘傺之烦惑兮，中闷瞀之忳忳。",
      "昔余梦登天兮，魂中道而无杭。",
      "吾使厉神占之兮，曰有志极而无旁。",
      "终危独以离异兮，曰君可思而不可恃。",
      "故众口其铄金兮，初若是而逢殆。",
      "惩于羹者而吹齑兮，何不变此志也？",
      "欲释阶而登天兮，犹有曩之态也。",
      "众骇遽以离心兮，又何以为此伴也？",
      "同极而异路兮，又何以为此援也？",
      "晋申生之孝子兮，父信谗而不好。",
      "行婞直而不豫兮，鲧功用而不就。",
      "吾闻作忠以造怨兮，忽谓之过言。",
      "九折臂而成医兮，吾至今而知其信然。",
      "矰弋机而在上兮，罻罗张而在下。",
      "设张辟以娱君兮，愿侧身而无所。",
      "欲儃徊以干傺兮，恐重患而离尤。",
      "欲高飞而远集兮，君罔谓汝何之？",
      "欲横奔而失路兮，盖志坚而不忍。",
      "背膺牉以交痛兮，心郁结而纡轸。",
      "擣木兰以矫蕙兮，糳申椒以为粮。",
      "播江离与滋菊兮，愿春日以为糗芳。",
      "恐情质之不信兮，故重著以自明。",
      "矫兹媚以私处兮，愿曾思而远身。"
    ],
    "tags": [
      "春秋战国",
      "楚辞",
      "九章"
    ]
  },
  {
    "title": "涉江",
    "author": "屈原",
    "paragraphs": [
      "余幼好此奇服兮，年既老而不衰。",
      "带长铗之陆离兮，冠切云之崔嵬，被明月兮佩宝璐。",
      "世混浊而莫余知兮，吾方高驰而不顾。",
      "驾青虬兮骖白螭，吾与重华游兮瑶之圃。",
      "登昆仑兮食玉英，与天地兮同寿，与日月兮同光。",
      "哀南夷之莫吾知兮，旦余济乎江湘。",
      "乘鄂渚而反顾兮，欸秋冬之绪风。",
      "步余马兮山皋，邸余车兮方林。",
      "乘舲船余上沅兮，齐吴榜以击汰。",
      "船容与而不进兮，淹回水而疑滞。",
      "朝发枉渚兮，夕宿辰阳。",
      "苟余心其端直兮，虽僻远之何伤。",
      "入溆浦余儃徊兮，迷不知吾所如。",
      "深林杳以冥冥兮，猿狖之所居。",
      "山峻高以蔽日兮，下幽晦以多雨。",
      "霰雪纷其无垠兮，云霏霏而承宇。",
      "哀吾生之无乐兮，幽独处乎山中。",
      "吾不能变心而从俗兮，固将愁苦而终穷。",
      "接舆髡首兮，桑扈臝行。",
      "忠不必用兮，贤不必以。",
      "伍子逢殃兮，比干菹醢。",
      "与前世而皆然兮，吾又何怨乎今之人！",
      "余将董道而不豫兮，固将重昏而终身！",
      "乱曰：",
      "鸾鸟凤皇，日以远兮。",
      "燕雀乌鹊，巢堂坛兮。",
      "露申辛夷，死林薄兮。",
      "腥臊并御，芳不得薄兮。",
      "阴阳易位，时不当兮。",
      "怀信佗傺，忽乎吾将行兮！"
    ],
    "tags": [
      "春秋战国",
      "楚辞",
      "九章"
    ]
  },
  {
    "title": "哀郢",
    "author": "屈原",
    "paragraphs": [
      "皇天之不纯命兮，何百姓之震愆？",
      "民离散而相失兮，方仲春而东迁。",
      "去故乡而就远兮，遵江夏以流亡。",
      "出国门而轸怀兮，甲之鼂吾以行。",
      "发郢都而去闾兮，怊荒忽其焉极？",
      "楫齐扬以容与兮，哀见君而不再得。",
      "望长楸而太息兮，涕淫淫其若霰。",
      "过夏首而西浮兮，顾龙门而不见。",
      "心婵媛而伤怀兮，眇不知其所蹠。",
      "顺风波以从流兮，焉洋洋而为客。",
      "凌阳侯之汜滥兮，忽翱翔之焉薄。",
      "心絓结而不解兮，思蹇产而不释。",
      "将运舟而下浮兮，上洞庭而下江。",
      "去终古之所居兮，今逍遥而来东。",
      "羌灵魂之欲归兮，何须臾而忘反。",
      "背夏浦而西思兮，哀故都之日远。",
      "登大坟以远望兮，聊以舒吾忧心。",
      "哀州土之平乐兮，悲江介之遗风。",
      "当陵阳之焉至兮，淼南渡之焉如？",
      "曾不知夏之为丘兮，孰两东门之可芜？",
      "心不怡之长久兮，忧与愁其相接。",
      "惟郢路之辽远兮，江与夏之不可涉。",
      "忽若不信兮，至今九年而不复。",
      "惨郁郁而不通兮，蹇侘傺而含慼。",
      "外承欢之汋约兮，谌荏弱而难持。",
      "忠湛湛而愿进兮，妒被离而鄣之。",
      "尧舜之抗行兮，瞭杳杳而薄天。",
      "众谗人之嫉妒兮，被以不慈之伪名。",
      "憎愠惀之修美兮，好夫人之慷慨。",
      "众踥蹀而日进兮，美超远而逾迈。",
      "乱曰：",
      "曼余目以流观兮，冀一反之何时？",
      "鸟飞反故乡兮，狐死必首丘。",
      "信非吾罪而弃逐兮，何日夜而忘之？"
    ],
    "tags": [
      "春秋战国",
      "楚辞",
      "九章"
    ]
  },
  {
    "title": "抽思",
    "author": "屈原",
    "paragraphs": [
      "心郁郁之忧思兮，独永叹乎增伤。",
      "思蹇产之不释兮，曼遭夜之方长。",
      "悲秋风之动容兮，何回极之浮浮。",
      "数惟荪之多怒兮，伤余心之忧忧。",
      "愿摇起而横奔兮，览民尤以自镇。",
      "结微情以陈词兮，矫以遗夫美人。",
      "昔君与我诚言兮，曰黄昏以为期。",
      "羌中道而回畔兮，反既有此他志。",
      "憍吾以其美好兮，览余以其修姱。",
      "与余言而不信兮，盖为余而造怒。",
      "愿承閒而自察兮，心震悼而不敢。",
      "悲夷犹而冀进兮，心怛伤之憺憺。",
      "兹历情以陈辞兮，荪详聋而不闻。",
      "固切人之不媚兮，众果以我为患。",
      "初吾所陈之耿著兮，岂至今其庸亡？",
      "何独乐斯之謇謇兮？",
      "愿荪美之可光。",
      "望三王以为像兮，指彭咸以为仪。",
      "夫何极而不至兮，故远闻而难亏。",
      "善不由外来兮，名不可以虚作。",
      "孰无施而有报兮，孰不实而有获？",
      "少歌曰：与美人抽思兮，并日夜而无正。",
      "憍吾以其美好兮，敖朕辞而不听。",
      "倡曰：",
      "有鸟自南兮，来集汉北。",
      "好姱佳丽兮，牉独处此异域。",
      "惸茕独而不群兮，又无良媒在其侧。",
      "道卓远而日忘兮，愿自申而不得。",
      "望北山而流涕兮，临流水而太息。",
      "望孟夏之短夜兮，何晦明之若岁？",
      "惟郢路之辽远兮，魂一夕而九逝。",
      "曾不知路之曲直兮，南指月与列星。",
      "愿径逝而未得兮，魂识路之营营。",
      "何灵魂之信直兮，人之心不与吾心同！",
      "理弱而媒不通兮，尚不知余之从容。",
      "乱曰：",
      "长濑湍流，溯江潭兮。",
      "狂顾南行，聊以娱心兮。",
      "轸石崴嵬，蹇吾愿兮。",
      "超回志度，行隐进兮。",
      "低徊夷犹，宿北姑兮。",
      "烦冤瞀容，实沛徂兮。",
      "愁叹苦神，灵遥思兮。",
      "路远处幽，又无行媒兮。",
      "道思作颂，聊以自救兮。",
      "忧心不遂，斯言谁告兮。"
    ],
    "tags": [
      "春秋战国",
      "楚辞",
      "九章"
    ]
  },
  {
    "title": "怀沙",
    "author": "屈原",
    "paragraphs": [
      "滔滔孟夏兮，草木莽莽。",
      "伤怀永哀兮，汩徂南土。",
      "眴兮杳杳，孔静幽默。",
      "郁结纡轸兮，离慜而长鞠。",
      "抚情效志兮，冤屈而自抑。",
      "刓方以为圜兮，常度未替。",
      "易初本迪兮，君子所鄙。",
      "章画志墨兮，前图未改。",
      "内厚质正兮，大人所盛。",
      "巧倕不斲兮，孰察其拨正。",
      "玄文处幽兮，矇瞍谓之不章",
      "离娄微睇兮，瞽以为无明。",
      "变白以为黑兮，倒上以为下。",
      "凤皇在笯兮，鸡鹜翔舞。",
      "同糅玉石兮，一概而相量。",
      "夫惟党人之鄙固兮，羌不知余之所臧。",
      "任重载盛兮，陷滞而不济。",
      "怀瑾握瑜兮，穷不知所示。",
      "邑犬之群吠兮，吠所怪也。",
      "非俊疑杰兮，固庸态也。",
      "文质疏内兮，众不知余之异采。",
      "材朴委积兮，莫知余之所有。",
      "重仁袭义兮，谨厚以为丰。",
      "重华不可遌兮，孰知余之从容！",
      "古固有不并兮，岂知其何故也？",
      "汤禹久远兮，邈而不可慕也？",
      "惩违改忿兮，抑心而自强。",
      "离慜而不迁兮，愿志之有像。",
      "进路北次兮，日昧昧其将暮。",
      "舒忧娱哀兮，限之以大故。",
      "乱曰：",
      "浩浩沅湘，分流汩兮。",
      "修路幽蔽，道远忽兮。",
      "怀质抱情，独无匹兮。",
      "伯乐既没，骥焉程兮。",
      "民生禀命，各有所错兮。",
      "定心广志，余何所畏惧兮？",
      "曾伤爰哀，永叹喟兮。",
      "世浑浊莫吾知，人心不可谓兮。",
      "知死不可让，愿勿爱兮。",
      "明告君子，吾将以为类兮。"
    ],
    "tags": [
      "春秋战国",
      "楚辞",
      "九章"
    ]
  },
  {
    "title": "思美人",
    "author": "屈原",
    "paragraphs": [
      "思美人兮，揽涕而竚眙。",
      "媒绝路阻兮，言不可结而诒。",
      "蹇蹇之烦冤兮，陷滞而不发。",
      "申旦以舒中情兮，志沉菀而莫达。",
      "愿寄言于浮云兮，遇丰隆而不将。",
      "因归鸟而致辞兮，羌迅高而难当。",
      "高辛之灵盛兮，遭玄鸟而致诒。",
      "欲变节以从俗兮，媿易初而屈志。",
      "独历年而离愍兮，羌凭心犹未化。",
      "宁隐闵而寿考兮，何变易之可为！",
      "知前辙之不遂兮，未改此度。",
      "车既覆而马颠兮，蹇独怀此异路。",
      "勒骐骥而更驾兮，造父为我操之，",
      "迁逡次而勿驱兮，聊假日以须是时。",
      "指嶓冢之西隈兮，与纁黄以为期。",
      "开春发岁兮，白日出之悠悠。",
      "吾将荡志而愉乐兮，遵江夏以娱忧。",
      "揽大薄之芳茝兮，搴长洲之宿莽。",
      "惜吾不及古人兮，吾谁与玩此芳草？",
      "解萹薄与杂菜兮，备以为交佩。",
      "佩缤纷以缭转兮，遂萎绝而离异。",
      "吾且儃徊以娱忧兮，观南人之变态。",
      "窃快在中心兮，扬厥凭而不竢。",
      "芳与泽其杂糅兮，羌芳华自中出。",
      "纷郁郁其远蒸兮，满内而外扬。",
      "情与质信可保兮，羌居蔽而闻章。",
      "令薜荔以为理兮，惮举趾而缘木。",
      "因芙蓉而为媒兮，惮褰裳而濡足。",
      "登高吾不说兮，入下吾不能。",
      "固朕形之不服兮，然容与而狐疑。",
      "广遂前画兮，未改此度也。",
      "命则处幽吾将罢兮，愿及白日之未暮也。",
      "独茕茕而南行兮，思彭咸之故也。"
    ],
    "tags": [
      "春秋战国",
      "楚辞",
      "九章"
    ]
  },
  {
    "title": "惜往日",
    "author": "屈原",
    "paragraphs": [
      "惜往日之曾信兮，受命诏以昭时。",
      "奉先功以照下兮，明法度之嫌疑。",
      "国富强而法立兮，属贞臣而日竢。",
      "秘密事之载心兮，虽过失犹弗治。",
      "心纯庞而不泄兮，遭谗人而嫉之。",
      "君含怒而待臣兮，不清澈其然否。",
      "蔽晦君之聪明兮，虚惑误又以欺。",
      "弗参验以考实兮，远迁臣而弗思。",
      "信谗谀之浑浊兮，盛气志而过之。",
      "何贞臣之无罪兮，被离谤而见尤。",
      "惭光景之诚信兮，身幽隐而备之。",
      "临沅湘之玄渊兮，遂自忍而沉流。",
      "卒没身而绝名兮，惜壅君之不昭。",
      "君无度而弗察兮，使芳草为薮幽。",
      "焉舒情而抽信兮，恬死亡而不聊。",
      "独障壅而弊隐兮，使贞臣为无由。",
      "闻百里之为虏兮，伊尹烹于庖厨。",
      "吕望屠于朝歌兮，宁戚歌而饭牛。",
      "不逢汤武与桓缪兮，世孰云而知之。",
      "吴信谗而弗味兮，子胥死而后忧。",
      "介子忠而立枯兮，文君寤而追求。",
      "封介山而为之禁兮，报大德之优游。",
      "思久故之亲身兮，因缟素而哭之。",
      "或忠信而死节兮，或訑谩而不疑。",
      "弗省察而按实兮，听谗人之虚辞。",
      "芳与泽其杂糅兮，孰申旦而别之？",
      "何芳草之早殀兮，微霜降而下戒。",
      "谅聪不明而蔽壅兮，使谗谀而日得。",
      "自前世之嫉贤兮，谓蕙若其不可佩。",
      "妒佳冶之芬芳兮，嫫母姣而自好。",
      "虽有西施之美容兮，谗妒入以自代。",
      "愿陈情以白行兮，得罪过之不意。",
      "情冤见之日明兮，如列宿之错置。",
      "乘骐骥而驰骋兮，无辔衔而自载",
      "乘泛泭以下流兮，无舟楫而自备。",
      "背法度而心治兮，辟与此其无异。",
      "宁溘死而流亡兮，恐祸殃之有再。",
      "不毕辞而赴渊兮，惜壅君之不识。"
    ],
    "tags": [
      "春秋战国",
      "楚辞",
      "九章"
    ]
  },
  {
    "title": "橘颂",
    "author": "屈原",
    "paragraphs": [
      "后皇嘉树，橘徕服兮。",
      "受命不迁，生南国兮。",
      "深固难徙，更壹志兮。",
      "绿叶素荣，纷其可喜兮。",
      "曾枝剡棘，圆果抟兮。",
      "青黄杂糅，文章烂兮。",
      "精色内白，类任道兮。",
      "纷緼宜修，姱而不丑兮。",
      "嗟尔幼志，有以异兮。",
      "独立不迁，岂不可喜兮？",
      "深固难徙，廓其无求兮。",
      "苏世独立，横而不流兮。",
      "闭心自慎，终不失过兮。",
      "秉德无私，参天地兮。",
      "愿岁并谢，与长友兮。",
      "淑离不淫，梗其有理兮。",
      "年岁虽少，可师长兮。",
      "行比伯夷，置以为像兮。"
    ],
    "tags": [
      "春秋战国",
      "楚辞",
      "九章"
    ]
  },
  {
    "title": "悲回风",
    "author": "屈原",
    "paragraphs": [
      "悲回风之摇蕙兮，心冤结而内伤。",
      "物有微而陨性兮，声有隐而先倡。",
      "夫何彭咸之造思兮，暨志介而不忘！",
      "万变其情岂可盖兮，孰虚伪之可长？",
      "鸟兽鸣以号群兮，草苴比而不芳。",
      "鱼葺鳞以自别兮，蛟龙隐其文章。",
      "故荼荠不同亩兮，兰茝幽而独芳。",
      "惟佳人之永都兮，更统世以自贶。",
      "眇远志之所及兮，怜浮云之相羊。",
      "介眇志之所惑兮，窃赋诗之所明。",
      "惟佳人之独怀兮，折若椒以自处。",
      "曾歔欷之嗟嗟兮，独隐伏而思虑。",
      "涕泣交而凄凄兮，思不眠以至曙。",
      "终长夜之曼曼兮，掩此哀而不去。",
      "寤从容以周流兮，聊逍遥以自恃。",
      "伤太息之愍怜兮，气于邑而不可止。",
      "糺思心以为纕兮，编愁苦以为膺。",
      "折若木以弊光兮，随飘风之所仍。",
      "存彷佛而不见兮，心踊跃其若汤。",
      "抚珮衽以案志兮，超惘惘而遂行。",
      "岁曶曶其若颓兮，时亦冉冉而将至。",
      "薠蘅槁而节离兮，芳以歇而不比。",
      "怜思心之不可惩兮，证此言之不可聊。",
      "宁溘死而流亡兮，不忍此心之常愁。",
      "孤子吟而抆泪兮，放子出而不还。",
      "孰能思而不隐兮，照彭咸之所闻。",
      "登石峦以远望兮，路眇眇之默默。",
      "入景响之无应兮，闻省想而不可得。",
      "愁郁郁之无快兮，居戚戚而不可解。",
      "心鞿羁而不开兮，气缭转而自缔。",
      "穆眇眇之无垠兮，莽芒芒之无仪。",
      "声有隐而相感兮，物有纯而不可为。",
      "邈漫漫之不可量兮，缥绵绵之不可纡。",
      "愁悄悄之常悲兮，翩冥冥之不可娱。",
      "凌大波而流风兮，讬彭咸之所居。",
      "上高岩之峭岸兮，处雌蜺之标颠。",
      "据青冥而摅虹兮，遂儵忽而扪天。",
      "吸湛露之浮源兮，漱凝霜之雰雰。",
      "依风穴以自息兮，忽倾寤以婵媛。",
      "冯昆仑以澂雾兮，隐渂山以清江。",
      "惮涌湍之礚礚兮，听波声之汹汹。",
      "纷容容之无经兮，罔芒芒之无纪。",
      "轧洋洋之无从兮，驰委移之焉止？",
      "漂翻翻其上下兮，翼遥遥其左右。",
      "氾潏潏其前后兮，伴张驰之信期。",
      "观炎气之相仍兮，窥烟液之所积。",
      "悲霜雪之俱下兮，听潮水之相击。",
      "借光景以往来兮，施黄棘之枉策。",
      "求介子之所存兮，见伯夷之放迹。",
      "心调度而弗去兮，刻著志之无适。",
      "曰吾怨往昔之所冀兮，悼来者之悐悐。",
      "浮江淮而入海兮，从子胥而自适。",
      "望大河之洲渚兮，悲申徒之抗迹。",
      "骤谏君而不听兮，重任石之何益？",
      "心絓结而不解兮，思蹇产而不释。"
    ],
    "tags": [
      "春秋战国",
      "楚辞",
      "九章"
    ]
  },
  {
    "title": "远游",
    "author": "屈原",
    "paragraphs": [
      "悲时俗之迫阨兮，愿轻举而远游。",
      "质菲薄而无因兮，焉讬乘而上浮？",
      "遭沈浊而污秽兮，独郁结其谁语！",
      "夜耿耿而不寐兮，魂营营而至曙。",
      "惟天地之无穷兮，哀人生之长勤。",
      "往者余弗及兮，来者吾不闻。",
      "步徙倚而遥思兮，怊惝怳而乖怀。",
      "意荒忽而流荡兮，心愁悽而增悲。",
      "神倏忽而不反兮，形枯槁而独留。",
      "内惟省以操端兮，求正气之所由。",
      "漠虚静以恬愉兮，澹无为而自得。",
      "闻赤松之清尘兮，愿承风乎遗则。",
      "贵真人之休德兮，美往世之登仙",
      "与化去而不见兮，名声著而日延。",
      "奇傅说之讬辰星兮，羡韩众之得一。",
      "形穆穆以浸远兮，离人群而遁逸。",
      "因气变而遂曾举兮，忽神奔而鬼怪。",
      "时仿佛以遥见兮，精晈晈以往来。",
      "超氛埃而淑邮兮，终不反其故都。",
      "免众患而不惧兮，世莫知其所如。",
      "恐天时之代序兮，耀灵晔而西征。",
      "微霜降而下沦兮，悼芳草之先蘦。",
      "聊仿佯而逍遥兮，永历年而无成。",
      "谁可与玩斯遗芳兮？",
      "长向风而舒情。",
      "高阳邈以远兮，余将焉所程？",
      "重曰：",
      "春秋忽其不淹兮，奚久留此故居。",
      "轩辕不可攀援兮，吾将从王乔而娱戏。",
      "餐六气而饮沆瀣兮，漱正阳而含朝霞。",
      "保神明之清澄兮，精气入而麤秽除。",
      "顺凯风以从游兮，至南巢而壹息。",
      "见王子而宿之兮，审壹气之和德。",
      "曰“道可受兮，不可传",
      "其小无内兮，其大无垠。",
      "毋滑而魂兮，彼将自然",
      "壹气孔神兮，于中夜存。",
      "虚以待之存，无为之先",
      "庶类以成兮，此德之门。”",
      "闻至贵而遂徂兮，忽乎吾将行。",
      "仍羽人于丹丘，留不死之旧乡。",
      "朝濯发于汤谷兮，夕晞余身兮九阳。",
      "吸飞泉之微液兮，怀琬琰之华英。",
      "玉色頩以脕颜兮，精醇粹而始壮。",
      "质销铄以汋约兮，神要眇以淫放。",
      "嘉南州之炎德兮，丽桂树之冬荣",
      "山萧条而无兽兮，野寂漠其无人。",
      "载营魄而登霞兮，掩浮云而上征。",
      "命天阍其开关兮，排阊阖而望予。",
      "召丰隆使先导兮，问太微之所居。",
      "集重阳入帝宫兮，造旬始而观清都。",
      "朝发轫于太仪兮，夕始临乎于微闾。",
      "屯余车之万乘兮，纷容与而并驰。",
      "驾八龙之婉婉兮，载云旗之逶蛇。",
      "建雄虹之采旄兮，五色杂而炫耀。",
      "服偃蹇以低昂兮，骖连蜷以骄骜。",
      "骑胶葛以杂乱兮，斑漫衍而方行。",
      "撰余辔而正策兮，吾将过乎句芒。",
      "历太皓以右转兮，前飞廉以启路。",
      "阳杲杲其未光兮，凌天地以径度。",
      "风伯为余先驱兮，氛埃辟而清凉。",
      "凤凰翼其承旂兮，遇蓐收乎西皇。",
      "揽慧星以为旍兮，举斗柄以为麾。",
      "叛陆离其上下兮，游惊雾之流波。",
      "时暧曃其曭莽兮，召玄武而奔属。",
      "后文昌使掌行兮，选署众神以并轂。",
      "路漫漫其修远兮，徐弭节而高厉。",
      "左雨师使径侍兮，右雷公以为卫。",
      "欲度世以忘归兮，意姿睢以抯挢。",
      "内欣欣而自美兮，聊媮娱以淫乐。",
      "涉青云以汎滥游兮，忽临睨夫旧乡。",
      "仆夫怀余心悲兮，边马顾而不行。",
      "思旧故以想象兮，长太息而掩涕。",
      "汜容与而遐举兮，聊抑志而自弭。",
      "指炎神而直驰兮，吾将往乎南疑。",
      "览方外之荒忽兮，沛罔瀁而自浮。",
      "祝融戒而跸御兮，腾告鸾鸟迎宓妃。",
      "张咸池奏承云兮，二女御九韶歌。",
      "使湘灵鼓瑟兮，令海若舞冯夷。",
      "玄螭虫象并出进兮，形蟉虯而逶蛇。",
      "雌蜺便娟以增挠兮，鸾鸟轩翥而翔飞。",
      "音乐博衍无终极兮，焉乃逝以徘徊。",
      "舒并节以驰骛兮，逴绝垠乎寒门。",
      "轶迅风于清源兮，从颛顼乎增冰。",
      "历玄冥以邪径兮，乘间维以反顾。",
      "召黔赢而见之兮，为余先乎平路。",
      "经营四方兮，周流六漠。",
      "上至列缺兮，降望大壑。",
      "下峥嵘而无地兮，上寥廓而无天。",
      "视倏忽而无见兮，听惝恍而无闻。",
      "超无为以至清兮，与泰初而为邻。"
    ],
    "tags": [
      "春秋战国",
      "楚辞",
      "远游"
    ]
  },
  {
    "title": "卜居",
    "author": "屈原",
    "paragraphs": [
      "屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。”詹尹乃端策拂龟，曰：“君将何以教之？”",
      "屈原曰：“吾宁悃悃款款，朴以忠乎，将送往劳来，斯无穷乎？宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？此孰吉孰凶？何去何从？世溷浊而不清：蝉翼为重，千钧为轻黄钟毁弃，瓦釜雷鸣谗人高张，贤士无名。吁嗟默默兮，谁知吾之廉贞！”",
      "詹尹乃释策而谢曰：“夫尺有所短，寸有所长物有所不足，智有所不明数有所不逮，神有所不通。用君之心，行君之意。龟策诚不能知此事。”"
    ],
    "tags": [
      "春秋战国",
      "楚辞",
      "卜居"
    ]
  },
  {
    "title": "渔父",
    "author": "屈原",
    "paragraphs": [
      "屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”",
      "渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不餔其糟而歠其醨？何故深思高举，自令放为？”",
      "屈原曰：“吾闻之，新沐者必弹冠，新浴者必振衣安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎?”",
      "渔父莞尔而笑，鼓枻而去。",
      "乃歌曰：“沧浪之水清兮，可以濯吾缨。沧浪之水浊兮，可以濯吾足。”遂去，不复与言。"
    ],
    "tags": [
      "春秋战国",
      "楚辞",
      "渔父"
    ]
  },
  {
    "title": "九辩",
    "author": "宋玉",
    "paragraphs": [
      "悲哉，秋之为气也！萧瑟兮草木摇落而变衰。",
      "憭栗兮若在远行，登山临水兮送将归。",
      "泬漻兮天高而气清，寂寥兮收潦而水清。",
      "憯悽增欷兮，薄寒之中人，怆怳懭悢兮，去故而就新。",
      "坎廪兮贫士失职而志不平，廓落兮羁旅而无友生，惆怅兮而私自怜！",
      "燕翩翩其辞归兮，蝉寂漠而无声。",
      "雁廱廱而南游兮，鹍鸡啁哳而悲鸣。",
      "独申旦而不寐兮，哀蟋蟀之宵征。",
      "时亹亹而过中兮，蹇淹留而无成。",
      "悲忧穷戚兮独处廓，有美一人兮心不绎。",
      "去乡离家兮来远客，超逍遥兮今焉薄！",
      "专思君兮不可化，君不知兮可奈何！",
      "蓄怨兮积思，心烦憺兮忘食事。",
      "原一见兮道余意，君之心兮与余异。",
      "车既驾兮朅而归，不得见兮心伤悲。",
      "倚结軨兮长太息，涕潺湲兮下霑轼。",
      "忼慨绝兮不得，中瞀乱兮迷惑。",
      "私自怜兮何极？",
      "心怦怦兮谅直。",
      "皇天平分四时兮，窃独悲此凛秋。",
      "白露既下百草兮，奄离披此梧楸。",
      "去白日之昭昭兮，袭长夜之悠悠。",
      "离芳蔼之方壮兮，余萎约而悲愁。",
      "秋既先戒以白露兮，冬又申之以严霜。",
      "收恢台之孟夏兮，然欿傺而沉藏。",
      "叶菸邑而无色兮，枝烦挐而交横。",
      "颜淫溢而将罢兮，柯仿佛而萎黄。",
      "萷櫹椮之可哀兮，形销铄而瘀伤。",
      "惟其纷糅而将落兮，恨其失时而无当。",
      "揽騑辔而下节兮，聊逍遥以相佯。",
      "岁忽忽而遒尽兮，恐余寿之弗将。",
      "悼余生之不时兮，逢此世之俇攘。",
      "澹容与而独倚兮，蟋蟀鸣此西堂。",
      "心怵惕而震荡兮，何所忧之多方。",
      "卬明月而太息兮，步列星而极明。",
      "窃悲夫蕙华之曾敷兮，纷旖旎乎都房。",
      "何曾华之无实兮，从风雨而飞飏！",
      "以为君独服此蕙兮，羌无以异于众芳。",
      "闵奇思之不通兮，将去君而高翔。",
      "心闵怜之惨悽兮，愿一见而有明。",
      "重无怨而生离兮，中结轸而增伤。",
      "岂不郁陶而思君兮？",
      "君之门以九重！猛犬狺狺而迎吠兮，关梁闭而不通。",
      "皇天淫溢而秋霖兮，后土何时而得漧？",
      "塊独守此无泽兮，仰浮云而永叹！何时俗之工巧兮？",
      "背绳墨而改错！郤骐骥而不乘兮，策驽骀而取路。",
      "当世岂无骐骥兮，诚莫之能善御。",
      "见执辔者非其人兮，故駶跳而远去。",
      "凫雁皆唼夫梁藻兮，凤愈飘翔而高举。",
      "圜凿而方枘兮，吾固知其鉏铻而难入。",
      "众鸟皆有所登棲兮，凤独遑遑而无所集。",
      "原衔枚而无言兮，尝被君之渥洽。",
      "太公九十乃显荣兮，诚未遇其匹合。",
      "谓骐骥兮安归？",
      "谓凤皇兮安棲？",
      "变古易俗兮世衰，今之相者兮举肥。",
      "骐骥伏匿而不见兮，凤皇高飞而不下。",
      "鸟兽犹知怀德兮，何云贤士之不处？",
      "骥不骤进而求服兮，凤亦不贪餧而妄食。",
      "君弃远而不察兮，虽原忠其焉得？",
      "欲寂漠而绝端兮，窃不敢忘初之厚德。",
      "独悲愁其伤人兮，冯郁郁其何极？",
      "霜露惨悽而交下兮，心尚幸其弗济。",
      "霰雪雰糅其增加兮，乃知遭命之将至。",
      "原徼幸而有待兮，泊莽莽与野草同死。",
      "原自往而径游兮，路壅绝而不通。",
      "欲循道而平驱兮，又未知其所从。",
      "然中路而迷惑兮，自压桉而学诵。",
      "性愚陋以褊浅兮，信未达乎从容。",
      "窃美申包胥之气盛兮，恐时世之不固。",
      "何时俗之工巧兮？",
      "灭规矩而改凿！独耿介而不随兮，原慕先圣之遗教。",
      "处浊世而显荣兮，非余心之所乐。",
      "与其无义而有名兮，宁穷处而守高。",
      "食不媮而为饱兮，衣不苟而为温。",
      "窃慕诗人之遗风兮，原讬志乎素餐。",
      "蹇充倔而无端兮，泊莽莽而无垠。",
      "无衣裘以御冬兮，恐溘死不得见乎阳春。",
      "靓杪秋之遥夜兮，心缭悷而有哀。",
      "春秋逴逴而日高兮，然惆怅而自悲。",
      "四时递来而卒岁兮，阴阳不可与俪偕。",
      "白日晼晚其将入兮，明月销铄而减毁。",
      "岁忽忽而遒尽兮，老冉冉而愈弛。",
      "心摇悦而日幸兮，然怊怅而无冀。",
      "中憯恻之悽怆兮，长太息而增欷。",
      "年洋洋以日往兮，老嵺廓而无处。",
      "事亹亹而觊进兮，蹇淹留而踌躇。",
      "何氾滥之浮云兮？",
      "猋壅蔽此明月。",
      "忠昭昭而原见兮，然霠曀而莫达。",
      "原皓日之显行兮，云蒙蒙而蔽之。",
      "窃不自聊而原忠兮，或黕点而汙之。",
      "尧舜之抗行兮，瞭冥冥而薄天。",
      "何险巇之嫉妒兮？",
      "被以不慈之伪名。",
      "彼日月之照明兮，尚黯黮而有瑕。",
      "何况一国之事兮，亦多端而胶加。",
      "被荷裯之晏晏兮，然潢洋而不可带。",
      "既骄美而伐武兮，负左右之耿介。",
      "憎愠惀之修美兮，好夫人之慷慨。",
      "众踥蹀而日进兮，美超远而逾迈。",
      "农夫辍耕而容与兮，恐田野之芜秽。",
      "事緜緜而多私兮，窃悼後之危败。",
      "世雷同而炫曜兮，何毁誉之昧昧！",
      "今修饰而窥镜兮，後尚可以竄藏。",
      "愿寄言夫流星兮，羌倏忽而难当。",
      "卒壅蔽此浮云，下暗漠而无光。",
      "尧舜皆有所举任兮，故高枕而自适。",
      "谅无怨于天下兮，心焉取此怵惕？",
      "乘骐骥之浏浏兮，驭安用夫强策？",
      "谅城郭之不足恃兮，虽重介之何益？",
      "邅翼翼而无终兮，忳惛惛而愁约。",
      "生天地之若过兮，功不成而无嶜。",
      "原沉滞而不见兮，尚欲布名乎天下。",
      "然潢洋而不遇兮，直怐愗而自苦。",
      "莽洋洋而无极兮，忽翱翔之焉薄？",
      "国有骥而不知乘兮，焉皇皇而更索？",
      "宁戚讴于车下兮，桓公闻而知之。",
      "无伯乐之相善兮，今谁使乎誉之？",
      "罔流涕以聊虑兮，惟著意而得之。",
      "纷纯纯之愿忠兮，妒被离而鄣之。",
      "原赐不肖之躯而别离兮，放游志乎云中。",
      "乘精气之抟抟兮，骛诸神之湛湛。",
      "骖白霓之習習兮，历群灵之丰丰。",
      "左硃雀之茇茇兮，右苍龙之躣躣。",
      "属雷师之阗阗兮，通飞廉之衙衙。",
      "前轻辌之锵锵兮，后辎乘之从从。",
      "载云旗之委蛇兮，扈屯骑之容容。",
      "计专专之不可化兮，原遂推而为臧。",
      "赖皇天之厚德兮，还及君之无恙！"
    ],
    "tags": [
      "春秋战国",
      "楚辞",
      "九辩"
    ]
  },
  {
    "title": "招魂",
    "author": "宋玉",
    "paragraphs": [
      "朕幼清以廉洁兮，身服义而未沫。",
      "主此盛德兮，牵于俗而芜秽。",
      "上无所考此盛德兮，长离殃而愁苦。",
      "帝告巫阳曰：“有人在下，我欲辅之。魂魄离散，汝筮予之。”",
      "巫阳对曰：“掌梦！上帝其难从。若必筮予之，恐后之谢，不能复用。”",
      "巫阳焉乃下招曰：魂兮归来！去君之恒干，何为四方些？",
      "舍君之乐处，而离彼不祥些！魂兮归来！东方不可以讬些。",
      "长人千仞，惟魂是索些。",
      "十日代出，流金铄石些。",
      "彼皆习之，魂往必释些。",
      "归来兮！不可以讬些。",
      "魂兮归来！南方不可以止些。",
      "雕题黑齿，得人肉以祀，以其骨为醢些。",
      "蝮蛇蓁蓁，封狐千里些。",
      "雄虺九首，往来倏忽，吞人以益其心些。",
      "归来兮！不可久淫些。",
      "魂兮归来！西方之害，流沙千里些。",
      "旋入雷渊，爢散而不可止些。",
      "幸而得脱，其外旷宇些。",
      "赤蚁若象，玄蜂若壶些。",
      "五谷不生，丛菅是食些。",
      "其土烂人，求水无所得些。",
      "彷徉无所倚，广大无所极些。",
      "归来兮！恐自遗贼些。",
      "魂兮归来！北方不可以止些。",
      "增冰峨峨，飞雪千里些。",
      "归来兮！不可以久些。",
      "魂兮归来！君无上天些。",
      "虎豹九关，啄害下人些。",
      "一夫九首，拔木九千些。",
      "豺狼从目，往来侁侁些。",
      "悬人以嬉，投之深渊些。",
      "致命于帝，然后得瞑些。",
      "归来！往恐危身些。",
      "魂兮归来！君无下此幽都些。",
      "土伯九约，其角觺觺些。",
      "敦脄血拇，逐人伂駓駓些。",
      "参目虎首，其身若牛些。",
      "此皆甘人，归来！恐自遗灾些。",
      "魂兮归来！入修门些。",
      "工祝招君，背行先些。",
      "秦篝齐缕，郑绵络些。",
      "招具该备，永啸呼些。",
      "魂兮归来！反故居些。",
      "天地四方，多贼奸些。",
      "像设君室，静闲安些。",
      "高堂邃宇，槛层轩些。",
      "层台累榭，临高山些。",
      "网户朱缀，刻方连些。",
      "冬有穾厦，夏室寒些。",
      "川谷径复，流潺湲些。",
      "光风转蕙，氾崇兰些。",
      "经堂入奥，朱尘筵些。",
      "砥室翠翘，挂曲琼些。",
      "翡翠珠被，烂齐光些。",
      "蒻阿拂壁，罗帱张些。",
      "纂组绮缟，结琦璜些。",
      "室中之观，多珍怪些。",
      "兰膏明烛，华容备些。",
      "二八侍宿，射递代些。",
      "九侯淑女，多迅众些。",
      "盛鬋不同制，实满宫些。",
      "容态好比，顺弥代些。",
      "弱颜固植，謇其有意些。",
      "姱容修态，絚洞房些。",
      "蛾眉曼睩，目腾光些。",
      "靡颜腻理，遗视矊些。",
      "离榭修幕，侍君之闲些。",
      "悲帷翠帐，饰高堂些。",
      "红壁沙版，玄玉梁些。",
      "仰观刻桷，画龙蛇些。",
      "坐堂伏槛，临曲池些。",
      "芙蓉始发，杂芰荷些。",
      "紫茎屏风，文缘波些。",
      "文异豹饰，侍陂陁些。",
      "轩辌既低，步骑罗些。",
      "兰薄户树，琼木篱些。",
      "魂兮归来！何远为些？",
      "室家遂宗，食多方些。",
      "稻粢穱麦，挐黄梁些。",
      "大苦醎酸，辛甘行些。",
      "肥牛之腱，臑若芳些。",
      "和酸若苦，陈吴羹些。",
      "胹鳖炮羔，有柘浆些。",
      "鹄酸臇凫，煎鸿鸧些。",
      "露鸡臛蠵，厉而不爽些。",
      "粔籹蜜饵，有餦餭些。",
      "瑶浆蜜勺，实羽觞些。",
      "挫糟冻饮，酎清凉些。",
      "华酌既陈，有琼浆些。",
      "归来反故室，敬而无妨些。",
      "肴羞未通，女乐罗些。",
      "敶钟按鼓，造新歌些。",
      "《涉江》《采菱》，发《扬荷》些。",
      "美人既醉，朱颜酡些。",
      "嬉光眇视，目曾波些。",
      "被文服纤，丽而不奇些。",
      "长发曼鬋，艳陆离些。",
      "二八齐容，起郑舞些。",
      "衽若交竿，抚案下些。",
      "竽瑟狂会，搷鸣鼓些。",
      "宫庭震惊，发<激楚>些。",
      "吴歈蔡讴，奏大吕些。",
      "士女杂坐，乱而不分些。",
      "放敶组缨，班其相纷些。",
      "郑卫妖玩，来杂陈些。",
      "《激楚》之结，独秀先些。",
      "菎蔽象棋，有六簙些。",
      "分曹并进，遒相迫些。",
      "成枭而牟，呼五白些。",
      "晋制犀比，费白日些。",
      "铿钟摇簴，揳梓瑟些。",
      "娱酒不废，沈日夜些。",
      "兰膏明烛，华灯错些。",
      "结撰至思，兰芳假些。",
      "人有所极，同心赋些。",
      "酎饮尽欢，乐先故些。",
      "魂兮归来！反故居些。",
      "乱曰：献岁发春兮，汨吾南征。",
      "菉蘋齐叶兮，白芷生。",
      "路贯庐江兮，左长薄。",
      "倚沼畦瀛兮，遥望博。",
      "青骊结驷兮，齐千乘。",
      "悬火延起兮，玄颜烝。",
      "步及骤处兮，诱骋先。",
      "抑骛若通兮，引车右还。",
      "与王趋梦兮，课后先。",
      "君王亲发兮，惮青兕。",
      "朱明承夜兮，时不可以淹。",
      "皋兰被径兮，斯路渐。",
      "湛湛江水兮，上有枫。",
      "目极千里兮，伤春心。",
      "魂兮归来，哀江南！"
    ],
    "tags": [
      "春秋战国",
      "楚辞",
      "招魂"
    ]
  },
  {
    "title": "大招",
    "author": "景差",
    "paragraphs": [
      "青春受谢，白日昭只。",
      "春气奋发，万物遽只。",
      "冥凌浃行，魂无逃只。",
      "魂魄归来！无远遥只。",
      "魂乎归来！无东无西，无南无北只。",
      "东有大海，溺水浟浟只。",
      "螭龙并流，上下悠悠只。",
      "雾雨淫淫，白皓胶只。",
      "魂乎无东！汤谷寂寥只。",
      "魂乎无南！南有炎火千里，蝮蛇蜒只。",
      "山林险隘，虎豹蜿只。",
      "鰅鳙短狐，王虺骞只。",
      "魂乎无南！蜮伤躬只",
      "魂乎无西！西方流沙，漭洋洋只。",
      "豕首纵目，被发鬤只。",
      "长爪踞牙，诶笑狂只。",
      "魂乎无西！多害伤只。",
      "魂乎无北！北有寒山，趠龙赩只。",
      "代水不可涉，深不可测只。",
      "天白颢颢，寒凝凝只。",
      "魂乎无往！盈北极只。",
      "魂魄归来！闲以静只。",
      "自恣荆楚，安以定只。",
      "逞志究欲，心意安只。",
      "穷身永乐，年寿延只。",
      "魂乎归来！乐不可言只。",
      "五谷六仞，设菰梁只。",
      "鼎臑盈望，和致芳只。",
      "内鸧鸽鹄，味豺羹只。",
      "魂乎归来！恣所尝只。",
      "鲜蠵甘鸡，和楚酪只。",
      "醢豚苦狗，脍苴蒪只。",
      "吴酸蒿蒌，不沾薄只。",
      "魂兮归来！恣所择只。",
      "炙鸹烝凫，煔鹑敶只。",
      "煎鰿膗雀，遽爽存只。",
      "魂乎归来！丽以先只。",
      "四酎并孰，不涩嗌只。",
      "清馨冻饮，不歠役只。",
      "吴醴白蘖，和楚沥只。",
      "魂乎归来！不遽惕只。",
      "代秦郑卫，鸣竽张只。",
      "伏戏《驾辩》，楚《劳商》只。",
      "讴和《扬阿》，赵萧倡只。",
      "魂乎归来！定空桑只。",
      "二八接舞，投诗赋只。",
      "叩钟调磬，娱人乱只。",
      "四上竞气，极声变只。",
      "魂乎归来！听歌譔只。",
      "朱唇皓齿，嫭以姱只。",
      "比德好闲，习以都只。",
      "丰肉微骨，调以娱只。",
      "魂乎归来！安以舒只。",
      "嫮目宜笑，娥眉曼只。",
      "容则秀雅，稚朱颜只。",
      "魂乎归来！静以安只。",
      "姱修滂浩，丽以佳只。",
      "曾颊倚耳，曲眉规只。",
      "滂心绰态，姣丽施只。",
      "小腰秀颈，若鲜卑只。",
      "魂乎归来！思怨移只。",
      "易中利心，以动作只。",
      "粉白黛黑，施芳泽只。",
      "长袂拂面，善留客只。",
      "魂乎归来！以娱昔只。",
      "青色直眉，美目媔只。",
      "靥辅奇牙，宜笑嘕只。",
      "丰肉微骨，体便娟只。",
      "魂乎归来！恣所便只。",
      "夏屋广大，沙堂秀只。",
      "南房小坛，观绝霤只。",
      "曲屋步壛，宜扰畜只。",
      "腾驾步游，猎春囿只。",
      "琼轂错衡，英华假只。",
      "茝兰桂树，郁弥路只。",
      "魂乎归来！恣志虑只。",
      "孔雀盈园，畜鸾皇只！",
      "鵾鸿群晨，杂鶖鸧只。",
      "鸿鹄代游，曼骕驦只。",
      "魂乎归来！凤凰翔只。",
      "曼泽怡面，血气盛只。",
      "永宜厥身，保寿命只。",
      "室家盈廷，爵禄盛只。",
      "魂乎归来！居室定只。",
      "接径千里，出若云只。",
      "三圭重侯，听类神只。",
      "察笃夭隐，孤寡存只。",
      "魂兮归来！正始昆只。",
      "田邑千畛，人阜昌只。",
      "美冒众流，德泽章只。",
      "先威后文，善美明只。",
      "魂乎归来！赏罚当只。",
      "名声若日，照四海只。",
      "德誉配天，万民理只。",
      "北至幽陵，南交阯只。",
      "西薄羊肠，东穷海只。",
      "魂乎归来！尚贤士只。",
      "发政献行，禁苛暴只。",
      "举杰压陛，诛讥罢只。",
      "直赢在位，近禹麾只。",
      "豪杰执政，流泽施只。",
      "魂乎来归！国家为只。",
      "雄雄赫赫，天德明只。",
      "三公穆穆，登降堂只。",
      "诸侯毕极，立九卿只。",
      "昭质既设，大侯张只。",
      "执弓挟矢，揖辞让只。",
      "魂乎来归！尚三王只。"
    ],
    "tags": [
      "春秋战国",
      "楚辞",
      "大招"
    ]
  },
  {
    "title": "惜誓",
    "author": "贾谊",
    "paragraphs": [
      "惜余年老而日衰兮，岁忽忽而不反。",
      "登苍天而高举兮，历众山而日远。",
      "观江河之纡曲兮，离四海之霑濡。",
      "攀北极而一息兮，吸沆瀣以充虚。",
      "飞朱鸟使先驱兮，驾太一之象舆。",
      "苍龙蚴虯于左骖兮，白虎骋而为右騑。",
      "建日月以为盖兮，载玉女于後车。",
      "驰骛于杳冥之中兮，休息虖昆仑之墟。",
      "乐穷极而不厌兮，愿从容虖神明。",
      "涉丹水而驰骋兮，右大夏之遗风。",
      "黄鹄之一举兮，知山川之纡曲。",
      "再举兮，睹天地之圜方。",
      "临中国之众人兮，讬回飙乎尚羊。",
      "乃至少原之野兮，赤松、王乔皆在旁。",
      "二子拥瑟而调均兮，余因称乎清商。",
      "澹然而自乐兮，吸众气而翱翔。",
      "念我长生而久仙兮，不如反余之故乡。",
      "黄鹄後时而寄处兮，鸱枭群而制之。",
      "神龙失水而陆居兮，为蝼蚁之所裁。",
      "夫黄鹄神龙犹如此兮，况贤者之逢乱世哉。",
      "寿冉冉而日衰兮，固儃回而不息。",
      "俗流从而不止兮，众枉聚而矫直。",
      "或偷合而苟进兮，或隐居而深藏。",
      "苦称量之不审兮，同权概而就衡。",
      "或推迻而苟容兮，或直言之谔謣。",
      "伤诚是之不察兮，并纫茅丝以为索。",
      "方世俗之幽昏兮，眩白黑之美恶。",
      "放山渊之龟玉兮，相与贵夫砾石。",
      "梅伯数谏而至醢兮，来革顺志而用国。",
      "悲仁人之尽节兮，反为小人之所贼。",
      "比干忠谏而剖心兮，箕子被发而佯狂。",
      "水背流而源竭兮，木去根而不长。",
      "非重躯以虑难兮，惜伤身之无功。",
      "已矣哉！独不见夫鸾凤之高翔兮，乃集大皇之野。",
      "循四极而回周兮，见盛德而後下。",
      "彼圣人之神德兮，远浊世而自藏。",
      "使麒麟可得羁而係兮，又何以异虖犬羊？"
    ],
    "tags": [
      "春秋战国",
      "楚辞",
      "惜誓"
    ]
  },
  {
    "title": "招隐士",
    "author": "淮南小山",
    "paragraphs": [
      "桂树丛生兮山之幽，偃蹇连蜷兮枝相缭。",
      "山气巄嵷兮石嵯峨，溪谷崭岩兮水曾波。",
      "猿狖群啸兮虎豹嗥，攀援桂枝兮聊淹留。",
      "王孙游兮不归，春草生兮萋萋。",
      "岁暮兮不自聊，蟪蛄鸣兮啾啾。",
      "坱兮轧，山曲岪，心淹留兮恫慌忽。",
      "罔兮沕，憭兮栗，虎豹穴。",
      "丛薄深林兮，人上栗。",
      "嵚岑碕礒兮，碅磳磈硊",
      "树轮相纠兮，林木茷骫。",
      "青莎杂树兮，薠草靃靡",
      "白鹿麏麚兮，或腾或倚。",
      "状貌崟崟兮峨峨，凄凄兮漇漇。",
      "猕猴兮熊罴，慕类兮以悲",
      "攀援桂枝兮聊淹留。",
      "虎豹斗兮熊罴咆，禽兽骇兮亡其曹。",
      "王孙兮归来，山中兮不可以久留。"
    ],
    "tags": [
      "春秋战国",
      "楚辞",
      "招隐士"
    ]
  },
  {
    "title": "初放",
    "author": "东方朔",
    "paragraphs": [
      "平生于国兮，长于原野。",
      "言语讷譅兮，又无彊辅。",
      "浅智褊能兮，闻见又寡。",
      "数言便事兮，见怨门下。",
      "王不察其长利兮，卒见弃乎原野。",
      "伏念思过兮，无可改者。",
      "群众成朋兮，上浸以惑。",
      "巧佞在前兮，贤者灭息。",
      "尧、舜圣已没兮，孰为忠直？",
      "高山崔巍兮，水流汤汤。",
      "死日将至兮，与麋鹿同坑。",
      "塊兮鞠，当道宿，举世皆然兮，余将谁告？",
      "斥逐鸿鹄兮，近习鸱枭，斩伐橘柚兮，列树苦桃。",
      "便娟之修竹兮，寄生乎江潭。",
      "上葳蕤而防露兮，下泠泠而来风。",
      "孰知其不合兮，若竹柏之异心。",
      "往者不可及兮，来者不可待。",
      "悠悠苍天兮，莫我振理。",
      "窃怨君之不寤兮，吾独死而後已。"
    ],
    "tags": [
      "春秋战国",
      "楚辞",
      "七谏"
    ]
  },
  {
    "title": "沉江",
    "author": "东方朔",
    "paragraphs": [
      "惟往古之得失兮，览私微之所伤。",
      "尧舜圣而慈仁兮，後世称而弗忘。",
      "齐桓失于专任兮，夷吾忠而名彰。",
      "晋献惑于孋姬兮，申生孝而被殃。",
      "偃王行其仁义兮，荆文寤而徐亡。",
      "纣暴虐以失位兮，周得佐乎吕望。",
      "修往古以行恩兮，封比干之丘垄。",
      "贤俊慕而自附兮，日浸淫而合同。",
      "明法令而修理兮，兰芷幽而有芳。",
      "苦众人之妒予兮，箕子寤而佯狂。",
      "不顾地以贪名兮，心怫郁而内伤。",
      "联蕙芷以为佩兮，过鲍肆而失香。",
      "正臣端其操行兮，反离谤而见攘。",
      "世俗更而变化兮，伯夷饿于首阳。",
      "独廉洁而不容兮，叔齐久而逾明。",
      "浮云陈而蔽晦兮，使日月乎无光。",
      "忠臣贞而欲谏兮，谗谀毁而在旁。",
      "秋草荣其将实兮，微霜下而夜降。",
      "商风肃而害生兮，百草育而不长。",
      "众并谐以妒贤兮，孤圣特而易伤。",
      "怀计谋而不见用兮，岩穴处而隐藏。",
      "成功隳而不卒兮，子胥死而不葬。",
      "世从俗而变化兮，随风靡而成行。",
      "信直退而毁败兮，虚伪进而得当。",
      "追悔过之无及兮，岂尽忠而有功。",
      "废制度而不用兮，务行私而去公。",
      "终不变而死节兮，惜年齿之未央。",
      "将方舟而下流兮，冀幸君之发矇。",
      "痛忠言之逆耳兮，恨申子之沉江。",
      "愿悉心之所闻兮，遭值君之不聪。",
      "不开寤而难道兮，不别横之与纵。",
      "听奸臣之浮说兮，绝国家之久长。",
      "灭规矩而不用兮，背绳墨之正方。",
      "离忧患而乃寤兮，若纵火于秋蓬。",
      "业失之而不救兮，尚何论乎祸凶。",
      "彼离畔而朋党兮，独行之士其何望？",
      "日渐染而不自知兮，秋毫微哉而变容。",
      "众轻积而折轴兮，原咎杂而累重。",
      "赴湘沅之流澌兮，恐逐波而复东。",
      "怀沙砾而自沉兮，不忍见君之蔽壅。"
    ],
    "tags": [
      "春秋战国",
      "楚辞",
      "七谏"
    ]
  },
  {
    "title": "怨世",
    "author": "东方朔",
    "paragraphs": [
      "世沉淖而难论兮，俗岒峨而嵾嵯。",
      "清泠泠而歼灭兮，溷湛湛而日多。",
      "枭鸮既以成群兮，玄鹤弭翼而屏移。",
      "蓬艾亲入御于床笫兮，马兰踸踔而日加。",
      "弃捐药芷与杜衡兮，余柰世之不知芳何？",
      "何周道之平易兮，然芜秽而险戏。",
      "高阳无故而委尘兮，唐虞点灼而毁议。",
      "谁使正其真是兮，虽有八师而不可为。",
      "皇天保其高兮，后土持其久。",
      "服清白以逍遥兮，偏与乎玄英异色。",
      "西施媞媞而不得见兮，嫫母勃屑而日侍。",
      "桂蠹不知所淹留兮，蓼虫不知徙乎葵菜。",
      "处湣湣之浊世兮，今安所达乎吾志。",
      "意有所载而远逝兮，固非众人之所识。",
      "骥踌躇于弊輂兮，遇孙阳而得代。",
      "吕望穷困而不聊生兮，遭周文而舒志。",
      "宁戚饭牛而商歌兮，桓公闻而弗置。",
      "路室女之方桑兮，孔子过之以自侍。",
      "吾独乖剌而无当兮，心悼怵而耄思。",
      "思比干之恲恲兮，哀子胥之慎事。",
      "悲楚人之和氏兮，献宝玉以为石。",
      "遇厉武之不察兮，羌两足以毕斮。",
      "小人之居势兮，视忠正之何若？",
      "改前圣之法度兮，喜嗫嚅而妄作。",
      "亲谗谀而疏贤圣兮，讼谓闾娵为丑恶。",
      "愉近习而蔽远兮，孰知察其黑白？",
      "卒不得效其心容兮，安眇眇而无所归薄。",
      "专精爽以自明兮，晦冥冥而壅蔽。",
      "年既已过太半兮，然埳轲而留滞。",
      "欲高飞而远集兮，恐离罔而灭败。",
      "独冤抑而无极兮，伤精神而寿夭。",
      "皇天既不纯命兮，余生终无所依。",
      "愿自沉于江流兮，绝横流而径逝。",
      "宁为江海之泥涂兮，安能久见此浊世？"
    ],
    "tags": [
      "春秋战国",
      "楚辞",
      "七谏"
    ]
  },
  {
    "title": "怨思",
    "author": "东方朔",
    "paragraphs": [
      "贤士穷而隐处兮，廉方正而不容。",
      "子胥谏而靡躯兮，比干忠而剖心。",
      "子推自割而飤君兮，德日忘而怨深。",
      "行明白而曰黑兮，荆棘聚而成林。",
      "江离弃于穷巷兮，蒺藜蔓乎东厢。",
      "贤者蔽而不见兮，谗谀进而相朋。",
      "枭鸮并进而俱鸣兮，凤皇飞而高翔。",
      "原壹往而径逝兮，道壅绝而不通。"
    ],
    "tags": [
      "春秋战国",
      "楚辞",
      "七谏"
    ]
  },
  {
    "title": "自悲",
    "author": "东方朔",
    "paragraphs": [
      "居愁懃其谁告兮，独永思而忧悲。",
      "内自省而不惭兮，操愈坚而不衰。",
      "隐三年而无决兮，岁忽忽其若颓。",
      "怜余身不足以卒意兮，冀一见而复归。",
      "哀人事之不幸兮，属天命而委之咸池。",
      "身被疾而不闲兮，心沸热其若汤。",
      "冰炭不可以相并兮，吾固知乎命之不长。",
      "哀独苦死之无乐兮，惜予年之未央。",
      "悲不反余之所居兮，恨离予之故乡。",
      "鸟兽惊而失群兮，犹高飞而哀鸣。",
      "狐死必首丘兮，夫人孰能不反其真情？",
      "故人疏而日忘兮，新人近而俞好。",
      "莫能行于杳冥兮，孰能施于无报？",
      "苦众人之皆然兮，乘回风而远游。",
      "凌恆山其若陋兮，聊愉娱以忘忧。",
      "悲虚言之无实兮，苦众口之铄金。",
      "过故乡而一顾兮，泣歔欷而霑衿。",
      "厌白玉以为面兮，怀琬琰以为心。",
      "邪气入而感内兮，施玉色而外淫。",
      "何青云之流澜兮，微霜降之蒙蒙。",
      "徐风至而徘徊兮，疾风过之汤汤。",
      "闻南籓乐而欲往兮，至会稽而且止。",
      "见韩众而宿之兮，问天道之所在？",
      "借浮云以送予兮，载雌霓而为旌。",
      "驾青龙以驰骛兮，班衍衍之冥冥。",
      "忽容容其安之兮，超慌忽其焉如？",
      "苦众人之难信兮，愿离群而远举。",
      "登峦山而远望兮，好桂树之冬荣。",
      "观天火之炎炀兮，听大壑之波声。",
      "引八维以自道兮，含沆瀣以长生。",
      "居不乐以时思兮，食草木之秋实。",
      "饮菌若之朝露兮，构桂木而为室。",
      "杂橘柚以为囿兮，列新夷与椒桢。",
      "鹍鹤孤而夜号兮，哀居者之诚贞。"
    ],
    "tags": [
      "春秋战国",
      "楚辞",
      "七谏"
    ]
  },
  {
    "title": "哀命",
    "author": "东方朔",
    "paragraphs": [
      "哀时命之不合兮，伤楚国之多忧。",
      "内怀情之洁白兮，遭乱世而离尤。",
      "恶耿介之直行兮，世溷浊而不知。",
      "何君臣之相失兮，上沅湘而分离。",
      "测汨罗之湘水兮，知时固而不反。",
      "伤离散之交乱兮，遂侧身而既远。",
      "处玄舍之幽门兮，穴岩石而窟伏。",
      "从水蛟而为徙兮，与神龙乎休息。",
      "何山石之崭岩兮，灵魂屈而偃蹇。",
      "含素水而蒙深兮，日眇眇而既远。",
      "哀形体之离解兮，神罔两而无舍。",
      "惟椒兰之不反兮，魂迷惑而不知路。",
      "愿无过之设行兮，虽灭没之自乐。",
      "痛楚国之流亡兮，哀灵修之过到。",
      "固时俗之溷浊兮，志瞀迷而不知路。",
      "念私门之正匠兮，遥涉江而远去。",
      "念女嬃之婵媛兮，涕泣流乎于悒。",
      "我决死而不生兮，虽重追吾何及。",
      "戏疾濑之素水兮，望高山之蹇产。",
      "哀高丘之赤岸兮，遂没身而不反。"
    ],
    "tags": [
      "春秋战国",
      "楚辞",
      "七谏"
    ]
  },
  {
    "title": "谬谏",
    "author": "东方朔",
    "paragraphs": [
      "怨灵修之浩荡兮，夫何执操之不固？",
      "悲太山之为隍兮，孰江河之可涸？",
      "愿承闲而效志兮，恐犯忌而干讳。",
      "卒抚情以寂寞兮，然怊怅而自悲。",
      "玉与石其同匮兮，贯鱼眼与珠玑。",
      "驽骏杂而不分兮，服罢牛而骖骥。",
      "年滔滔而自远兮，寿冉冉而愈衰。",
      "心悇憛而烦冤兮，蹇超摇而无冀。",
      "固时俗之工巧兮，灭规矩而改错。",
      "郤骐骥而不乘兮，策驽骀而取路。",
      "当世岂无骐骥兮，诚无王良之善驭。",
      "见执辔者非其人兮，故驹跳而远去。",
      "不量凿而正枘兮，恐矩矱之不同。",
      "不论世而高举兮，恐操行之不调。",
      "弧弓弛而不张兮，孰云知其所至？",
      "无倾危之患难兮，焉知贤士之所死？",
      "俗推佞而进富兮，节行张而不著。",
      "贤良蔽而不群兮，朋曹比而党誉。",
      "邪说饰而多曲兮，正法弧而不公。",
      "直士隐而避匿兮，谗谀登乎明堂。",
      "弃彭咸之娱乐兮，灭巧倕之绳墨。",
      "菎蕗杂于黀蒸兮，机蓬矢以射革。",
      "驾蹇驴而无策兮，又何路之能极？",
      "以直鍼而为钓兮，又何鱼之能得？",
      "伯牙之绝弦兮，无锺子期而听之。",
      "和抱璞而泣血兮，安得良工而剖之？",
      "同音者相和兮，同类者相似。",
      "飞鸟号其群兮，鹿鸣求其友。",
      "故叩宫而宫应兮，弹角而角动。",
      "虎啸而谷风至兮，龙举而景云往。",
      "音声之相和兮，言物类之相感也。",
      "夫方圜之异形兮，势不可以相错。",
      "列子隐身而穷处兮，世莫可以寄讬。",
      "众鸟皆有行列兮，凤独翔翔而无所薄。",
      "经浊世而不得志兮，愿侧身岩穴而自讬。",
      "欲阖口而无言兮，尝被君之厚德。",
      "独便悁而怀毒兮，愁郁郁之焉极？",
      "念三年之积思兮，愿壹见而陈辞。",
      "不及君而骋说兮，世孰可为明之？",
      "身寝疾而日愁兮，情沉抑而不扬。",
      "众人莫可与论道兮，悲精神之不通。",
      "乱曰：鸾皇孔凤日以远兮，畜凫驾鹅。",
      "鸡鹜满堂坛兮，鼉黽游乎华池。",
      "要褭奔亡兮，腾驾橐驼。",
      "铅刀进御兮，遥弃太阿。",
      "拔搴玄芝兮，列树芋荷。",
      "橘柚萎枯兮，苦李旖旎。",
      "甂瓯登于明堂兮，周鼎潜潜乎深渊。",
      "自古而固然兮，吾又何怨乎今之人。"
    ],
    "tags": [
      "春秋战国",
      "楚辞",
      "七谏"
    ]
  },
  {
    "title": "哀时命",
    "author": "庄忌",
    "paragraphs": [
      "哀时命之不及古人兮，夫何予生之不遘时！",
      "往者不可扳援兮，徠者不可与期。",
      "志憾恨而不逞兮，杼中情而属诗。",
      "夜炯炯而不寐兮，怀隐忧而历兹。",
      "心郁郁而无告兮，众孰可与深谋！",
      "欿愁悴而委惰兮，老冉冉而逮之。",
      "居处愁以隐约兮，志沉抑而不扬。",
      "道壅塞而不通兮，江河广而无梁。",
      "愿至昆仑之悬圃兮，采锺山之玉英。",
      "揽瑶木之橝枝兮，望阆风之板桐。",
      "弱水汩其为难兮，路中断而不通。",
      "势不能凌波以径度兮，又无羽翼而高翔。",
      "然隐悯而不达兮，独徙倚而彷徉。",
      "怅惝罔以永思兮，心纡轸而增伤。",
      "倚踌躇以淹留兮，日饥馑而绝粮。",
      "廓抱景而独倚兮，超永思乎故乡。",
      "廓落寂而无友兮，谁可与玩此遗芳？",
      "白日晼晼其將入兮，哀余寿之弗将。",
      "车既弊而马罢兮，蹇邅徊而不能行。",
      "身既不容于浊世兮，不知进退之宜当。",
      "冠崔嵬而切云兮，剑淋离而从横。",
      "衣摄叶以储与兮，左袪挂于榑桑",
      "右衽拂于不周兮，六合不足以肆行。",
      "上同凿枘于伏戏兮，下合矩矱于虞唐。",
      "原尊节而式高兮，志犹卑夫禹汤。",
      "虽知困其不改操兮，终不以邪枉害方。",
      "世并举而好朋兮，壹斗斛而相量。",
      "众比周以肩迫兮，贤者远而隐藏。",
      "为凤皇作鹑笼兮，虽翕翅其不容。",
      "灵皇其不寤知兮，焉陈词而效忠。",
      "俗嫉妒而蔽贤兮，孰知余之从容？",
      "愿舒志而抽冯兮，庸讵知其吉凶？",
      "璋珪杂于甑窐兮，陇廉与孟娵同宫。",
      "举世以为恆俗兮，固将愁苦而终穷。",
      "幽独转而不寐兮，惟烦懑而盈匈。",
      "魂眇眇而驰骋兮，心烦冤之忡忡。",
      "志欿憾而不憺兮，路幽昧而甚难。",
      "塊独守此曲隅兮，然欿切而永叹。",
      "愁修夜而宛转兮，气涫沸其若波。",
      "握剞劂而不用兮，操规矩而无所施。",
      "骋骐骥于中庭兮，焉能极夫远道？",
      "置援狖于棂槛兮，夫何以责其捷巧？",
      "驷跛鳖而上山兮，吾固知其不能陞。",
      "释管晏而任臧获兮，何权衡之能称？",
      "箟簬杂于黀蒸兮，机蓬矢以射革。",
      "负檐荷以丈尺兮，欲伸要而不可得。",
      "外迫胁于机臂兮，上牵联于矰隿。",
      "肩倾侧而不容兮，固陿腹而不得息。",
      "务光自投于深渊兮，不获世之尘垢。",
      "孰魁摧之可久兮，愿退身而穷处。",
      "凿山楹而为室兮，下被衣于水渚。",
      "雾露濛濛其晨降兮，云依斐而承宇。",
      "虹霓纷其朝霞兮，夕淫淫而淋雨。",
      "怊茫茫而无归兮，怅远望此旷野。",
      "下垂钓于溪谷兮，上要求于仙者。",
      "与赤松而结友兮，比王侨而为耦。",
      "使枭杨先导兮，白虎为之前後。",
      "浮云雾而入冥兮，骑白鹿而容与。",
      "魂眐眐以寄独兮，汨徂往而不归。",
      "处卓卓而日远兮，志浩荡而伤怀。",
      "鸾凤翔于苍云兮，故矰缴而不能加。",
      "蛟龙潜于旋渊兮，身不挂于罔罗。",
      "知贪饵而近死兮，不如下游乎清波。",
      "宁幽隐以远祸兮，孰侵辱之可为。",
      "子胥死而成义兮，屈原沉于汨罗。",
      "虽体解其不变兮，岂忠信之可化。",
      "志怦怦而内直兮，履绳墨而不颇。",
      "执权衡而无私兮，称轻重而不差。",
      "摡尘垢之枉攘兮，除秽累而反真。",
      "形体白而质素兮，中皎洁而淑清。",
      "时猒饫而不用兮，且隐伏而远身。",
      "聊窜端而匿迹兮，嗼寂默而无声。",
      "独便悁而烦毒兮，焉发愤而筊抒。",
      "时暧暧其将罢兮，遂闷叹而无名。",
      "伯夷死于首阳兮，卒夭隐而不荣。",
      "太公不遇文王兮，身至死而不得逞。",
      "怀瑶象而佩琼兮，愿陈列而无正。",
      "生天坠之若过兮，忽烂漫而无成。",
      "邪气袭余之形体兮，疾憯怛而萌生。",
      "原壹见阳春之白日兮，恐不终乎永年。"
    ],
    "tags": [
      "春秋战国",
      "楚辞",
      "哀时命"
    ]
  },
  {
    "title": "匡机",
    "author": "王褒",
    "paragraphs": [
      "极运兮不中，来将屈兮困穷。",
      "余深愍兮惨怛，愿一列兮无从。",
      "乘日月兮上征，顾游心兮鄗酆。",
      "弥览兮九隅，彷徨兮兰宫。",
      "芷闾兮药房，奋摇兮众芳。",
      "菌阁兮蕙楼，观道兮从横。",
      "宝金兮委积，美玉兮盈堂。",
      "桂水兮潺湲，扬流兮洋洋。",
      "蓍蔡兮踊跃，孔鹤兮回翔。",
      "抚槛兮远望，念君兮不忘。",
      "怫郁兮莫陈，永怀兮内伤。"
    ],
    "tags": [
      "春秋战国",
      "楚辞",
      "九怀"
    ]
  },
  {
    "title": "通路",
    "author": "王褒",
    "paragraphs": [
      "天门兮墬户，孰由兮贤者？",
      "无正兮溷厕，怀德兮何睹？",
      "假寐兮愍斯，谁可与兮寤语？",
      "痛凤兮远逝，畜鴳兮近处。",
      "鲸鱏兮幽潜，从虾兮游陼。",
      "乘虬兮登阳，载象兮上行。",
      "朝发兮葱岭，夕至兮明光。",
      "北饮兮飞泉，南采兮芝英。",
      "宣游兮列宿，顺极兮彷徉。",
      "红采兮骍衣，翠缥兮为裳。",
      "舒佩兮綝纚，竦余剑兮干将。",
      "腾蛇兮后从，飞駏兮步旁。",
      "微观兮玄圃，览察兮瑶光。",
      "启匮兮探筴，悲命兮相当。",
      "纫蕙兮永辞，将离兮所思。",
      "浮云兮容与，道余兮何之？",
      "远望兮仟眠，闻雷兮阗阗。",
      "阴忧兮感余，惆怅兮自怜。"
    ],
    "tags": [
      "春秋战国",
      "楚辞",
      "九怀"
    ]
  },
  {
    "title": "危俊",
    "author": "王褒",
    "paragraphs": [
      "林不容兮鸣蜩，余何留兮中州？",
      "陶嘉月兮总驾，搴玉英兮自修。",
      "结荣茝兮逶逝，将去烝兮远游。",
      "径岱土兮魏阙，历九曲兮牵牛。",
      "聊假日兮相佯，遗光燿兮周流。",
      "望太一兮淹息，纡余辔兮自休。",
      "晞白日兮皎皎，弥远路兮悠悠。",
      "顾列孛兮缥缥，观幽云兮陈浮。",
      "钜宝迁兮砏磤，雉咸雊兮相求。",
      "泱莽莽兮究志，惧吾心兮懤懤。",
      "步余马兮飞柱，览可与兮匹俦。",
      "卒莫有兮纤介，永余思兮怞怞。"
    ],
    "tags": [
      "春秋战国",
      "楚辞",
      "九怀"
    ]
  },
  {
    "title": "昭世",
    "author": "王褒",
    "paragraphs": [
      "世溷兮冥昏，违君兮归真。",
      "乘龙兮偃蹇，高回翔兮上臻。",
      "袭英衣兮缇[糹習]，披华裳兮芳芬。",
      "登羊角兮扶舆，浮云漠兮自娱。",
      "握神精兮雍容，与神人兮相胥。",
      "流星坠兮成雨，进瞵盼兮上丘墟。",
      "览旧邦兮滃郁，余安能兮久居。",
      "志怀逝兮心懰栗，纡余辔兮踌躇。",
      "闻素女兮微歌，听王后兮吹竽。",
      "魂悽怆兮感哀，肠回回兮盘纡。",
      "抚余佩兮缤纷，高太息兮自怜。",
      "使祝融兮先行，令昭明兮开门。",
      "驰六蛟兮上征，竦余驾兮入冥。",
      "历九州兮索合，谁可与兮终生。",
      "忽反顾兮西囿，睹轸丘兮崎倾。",
      "横垂涕兮泫流，悲余后兮失灵。"
    ],
    "tags": [
      "春秋战国",
      "楚辞",
      "九怀"
    ]
  },
  {
    "title": "尊嘉",
    "author": "王褒",
    "paragraphs": [
      "季春兮阳阳，列草兮成行。",
      "余悲兮兰生，委积兮从横。",
      "江离兮遗捐，辛夷兮挤臧。",
      "伊思兮往古，亦多兮遭殃。",
      "伍胥兮浮江，屈子兮沉湘。",
      "运余兮念兹，心内兮怀伤。",
      "望淮兮沛沛，滨流兮则逝。",
      "榜舫兮下流，东注兮磕磕。",
      "蛟龙兮导引，文鱼兮上濑。",
      "抽蒲兮陈坐，援芙蕖兮为盖。",
      "水跃兮余旌，继以兮微蔡。",
      "云旗兮电骛，倏忽兮容裔。",
      "河伯兮开门，迎余兮欢欣。",
      "顾念兮旧都，怀恨兮艰难。",
      "窃哀兮浮萍，汎淫兮无根。"
    ],
    "tags": [
      "春秋战国",
      "楚辞",
      "九怀"
    ]
  },
  {
    "title": "蓄英",
    "author": "王褒",
    "paragraphs": [
      "秋风兮萧萧，舒芳兮振条。",
      "微霜兮眇眇，病殀兮鸣蜩。",
      "玄鸟兮辞归，飞翔兮灵丘。",
      "望谿谷兮滃郁，熊罴兮呴嗥。",
      "唐虞兮不存，何故兮久留？",
      "临渊兮汪洋，顾林兮忽荒。",
      "修余兮袿衣，骑霓兮南上。",
      "乘云兮回回，亹亹兮自强。",
      "将息兮兰皋，失志兮悠悠。",
      "蒶蕴兮霉黧，思君兮无聊。",
      "身去兮意存，怆恨兮怀愁。"
    ],
    "tags": [
      "春秋战国",
      "楚辞",
      "九怀"
    ]
  },
  {
    "title": "思忠",
    "author": "王褒",
    "paragraphs": [
      "登九灵兮游神，静女歌兮微晨。",
      "悲皇丘兮积葛，众体错兮交纷。",
      "贞枝抑兮枯槁，枉车登兮庆云。",
      "感余志兮惨栗，心怆怆兮自怜。",
      "驾玄螭兮北征，曏吾路兮葱岭。",
      "连五宿兮建旄，扬氛气兮为旌。",
      "历广漠兮驰骛，览中国兮冥冥。",
      "玄武步兮水母，与吾期兮南荣。",
      "登华盖兮乘阳，聊逍遥兮播光。",
      "抽库娄兮酌醴，援瓟瓜兮接粮。",
      "毕休息兮远逝，发玉軔兮西行。",
      "惟时俗兮疾正，弗可久兮此方。",
      "寤辟摽兮永思，心怫郁兮内伤。"
    ],
    "tags": [
      "春秋战国",
      "楚辞",
      "九怀"
    ]
  },
  {
    "title": "陶壅",
    "author": "王褒",
    "paragraphs": [
      "览杳杳兮世惟，余惆怅兮何归。",
      "伤时俗兮溷乱，将奋翼兮高飞。",
      "驾八龙兮连蜷，建虹旌兮威夷。",
      "观中宇兮浩浩，纷翼翼兮上跻。",
      "浮溺水兮舒光，淹低佪兮京沶。",
      "屯余车兮索友，睹皇公兮问师。",
      "道莫贵兮归真，羡余术兮可夷。",
      "吾乃逝兮南娭，道幽路兮九疑。",
      "越炎火兮万里，过万首兮嶷嶷。",
      "济江海兮蝉蜕，绝北梁兮永辞。",
      "浮云郁兮昼昏，霾土忽兮塺々。",
      "息阳城兮广夏，衰色罔兮中怠。",
      "意晓阳兮燎寤，乃自诊兮在兹。",
      "思尧舜兮袭兴，幸咎繇兮获谋。",
      "悲九州兮靡君，抚轼叹兮作诗。"
    ],
    "tags": [
      "春秋战国",
      "楚辞",
      "九怀"
    ]
  },
  {
    "title": "株昭",
    "author": "王褒",
    "paragraphs": [
      "悲哉于嗟兮，心内切磋。",
      "款冬而生兮，凋彼叶柯。",
      "瓦砾进宝兮，捐弃随和。",
      "铅刀厉御兮，顿弃太阿。",
      "骥垂两耳兮，中坂蹉跎。",
      "蹇驴服驾兮，无用日多。",
      "修洁处幽兮，贵宠沙劘。",
      "凤皇不翔兮，鹑鴳飞扬。",
      "乘虹骖蜺兮，载云变化。",
      "焦明开路兮，后属青蛇。",
      "步骤桂林兮，超骧卷阿。",
      "丘陵翔儛兮，谿谷悲歌。",
      "神章灵篇兮，赴曲相和。",
      "余私娱兹兮，孰哉复加。",
      "还顾世俗兮，坏败罔罗。",
      "卷佩将逝兮，涕流滂沲。",
      "乱曰：皇门开兮照下土，株秽除兮兰芷睹。",
      "四佞放兮後得禹，圣舜摄兮昭尧绪，孰能若兮原为辅。"
    ],
    "tags": [
      "春秋战国",
      "楚辞",
      "九怀"
    ]
  },
  {
    "title": "逢纷",
    "author": "刘向",
    "paragraphs": [
      "伊伯庸之末胄兮，谅皇直之屈原。",
      "云余肇祖于高阳兮，惟楚怀之婵连。",
      "原生受命于贞节兮，鸿永路有嘉名。",
      "齐名字于天地兮，并光明于列星。",
      "吸精粹而吐氛浊兮，横邪世而不取容。",
      "行叩诚而不阿兮，遂见排而逢谗。",
      "后听虚而黜实兮，不吾理而顺情。",
      "肠愤悁而含怒兮，志迁蹇而左倾。",
      "心戃慌其不我与兮，躬速速其不吾亲。",
      "辞灵修而陨志兮，吟泽畔之江滨。",
      "椒桂罗以颠覆兮，有竭信而归诚。",
      "谗夫蔼蔼而漫著兮，曷其不舒予情？",
      "始结言于庙堂兮，信中涂而叛之。",
      "怀兰蕙与衡芷兮，行中野而散之。",
      "声哀哀而怀高丘兮，心愁愁而思旧邦。",
      "愿承闲而自恃兮，径淫曀而道壅。",
      "颜霉黧以沮败兮，精越裂而衰耄。",
      "裳襜襜而含风兮，衣纳纳而掩露。",
      "赴江湘之湍流兮，顺波凑而下降。",
      "徐徘徊于山阿兮，飘风来之洶洶。",
      "驰余车兮玄石，步余马兮洞庭。",
      "平明发兮苍梧，夕投宿兮石城。",
      "芙蓉盖而菱华车兮，紫贝阙而玉堂。",
      "薜荔饰而陆离荐兮，鱼鳞衣而白蜺裳。",
      "登逢龙而下陨兮，违故都之漫漫。",
      "思南郢之旧俗兮，肠一夕而九运。",
      "扬流波之潢潢兮，体溶溶而东回。",
      "心怊怅以永思兮，意晻晻而日颓。",
      "白露纷以涂涂兮，秋风浏以萧萧。",
      "身永流而不还兮，魂长逝而常愁。",
      "叹曰：",
      "譬彼流水纷扬磕兮，波逢汹涌濆壅滂兮。",
      "揄扬涤荡飘流陨往触崟石兮，龙卬脟圈缭戾宛转阻相薄兮，",
      "遭纷逢凶蹇离尤兮，垂文扬采遗将来兮。"
    ],
    "tags": [
      "春秋战国",
      "楚辞",
      "九叹"
    ]
  },
  {
    "title": "离世",
    "author": "刘向",
    "paragraphs": [
      "灵怀其不吾知兮，灵怀其不吾闻。",
      "就灵怀之皇祖兮，愬灵怀之鬼神。",
      "灵怀曾不吾与兮，即听夫人之谀辞。",
      "余辞上参于天坠兮，旁引之于四时。",
      "指日月使延照兮，抚招摇以质正。",
      "立师旷俾端辞兮，命咎繇使并听。",
      "兆出名曰正则兮，卦发字曰灵均。",
      "余幼既有此鸿节兮，长愈固而弥纯。",
      "不从俗而诐行兮，直躬指而信志。",
      "不枉绳以追曲兮，屈情素以从事。",
      "端余行其如玉兮，述皇舆之踵迹。",
      "群阿容以晦光兮，皇舆覆以幽辟。",
      "舆中涂以回畔兮，驷马惊而横奔。",
      "执组者不能制兮，必折轭而摧辕。",
      "断镳衔以驰骛兮，暮去次而敢止。",
      "路荡荡其无人兮，遂不禦乎千里。",
      "身衡陷而下沉兮，不可获而复登。",
      "不顾身之卑贱兮，惜皇舆之不兴。",
      "出国门而端指兮，冀壹寤而锡还。",
      "哀仆夫之坎毒兮，屡离忧而逢患。",
      "九年之中不吾反兮，思彭咸之水游。",
      "惜师延之浮渚兮，赴汨罗之长流。",
      "遵江曲之逶移兮，触石碕而衡游。",
      "波澧澧而扬浇兮，顺长濑之浊流。",
      "凌黄沱而下低兮，思还流而复反。",
      "玄舆驰而并集兮，身容与而日远。",
      "棹舟杭以横濿兮，济湘流而南极。",
      "立江界而长吟兮，愁哀哀而累息。",
      "情慌忽以忘归兮，神浮游以高历。",
      "心蛩蛩而怀顾兮，魂眷眷而独逝。",
      "叹曰：",
      "余思旧邦心依违兮，日暮黄昏羌幽悲兮，",
      "去郢东迁余谁慕兮，谗夫党旅其以兹故兮，",
      "河水淫淫情所愿兮，顾瞻郢路终不返兮。"
    ],
    "tags": [
      "春秋战国",
      "楚辞",
      "九叹"
    ]
  },
  {
    "title": "怨思",
    "author": "刘向",
    "paragraphs": [
      "惟郁郁之忧毒兮，志坎壈而不违。",
      "身憔悴而考旦兮，日黄昏而长悲。",
      "闵空宇之孤子兮，哀枯杨之冤雏。",
      "孤雌吟于高墉兮，鸣鸠栖于桑榆。",
      "玄蝯失于潜林兮，独偏弃而远放。",
      "征夫劳于周行兮，处妇愤而长望。",
      "申诚信而罔违兮，情素洁于纽帛。",
      "光明齐于日月兮，文采耀燿于玉石。",
      "伤压次而不发兮，思沉抑而不扬。",
      "芳懿懿而终败兮，名靡散而不彰。",
      "背玉门以奔骛兮，蹇离尤而干诟。",
      "若龙逢之沉首兮，王子比干之逢醢。",
      "念社稷之几危兮，反为雠而见怨。",
      "思国家之离沮兮，躬获愆而结难。",
      "若青蝇之伪质兮，晋骊姬之反情。",
      "恐登阶之逢殆兮，故退伏于末庭。",
      "孽臣之号咷兮，本朝芜而不治。",
      "犯颜色而触谏兮，反蒙辜而被疑。",
      "菀蘼芜与菌若兮，渐藁本于洿渎。",
      "淹芳芷于腐井兮，弃鸡骇于筐簏。",
      "执棠谿以刜蓬兮，秉干将以割肉。",
      "筐泽泻以豹鞟兮，破荆和以继筑。",
      "时溷浊犹未清兮，世殽乱犹未察。",
      "欲容与以俟时兮，惧年岁之既晏。",
      "顾屈节以从流兮，心巩巩而不夷。",
      "宁浮沅而驰骋兮，下江湘以邅回。",
      "叹曰：",
      "山中槛槛余伤怀兮，征夫皇皇其孰依兮，",
      "经营原野杳冥冥兮，乘骐骋骥舒吾情兮，",
      "归骸旧邦莫谁语兮，长辞远逝乘湘去兮。"
    ],
    "tags": [
      "春秋战国",
      "楚辞",
      "九叹"
    ]
  },
  {
    "title": "远逝",
    "author": "刘向",
    "paragraphs": [
      "志隐隐而郁怫兮，愁独哀而冤结。",
      "肠纷纭以缭转兮，涕渐渐其若屑。",
      "情慨慨而长怀兮，信上皇而质正。",
      "合五岳与八灵兮，讯九鬿与六神。",
      "指列宿以白情兮，诉五帝以置辞。",
      "北斗为我折中兮，太一为余听之。",
      "云服阴阳之正道兮，御后土之中和。",
      "佩苍龙之蚴虬兮，带隐虹之逶蛇。",
      "曳彗星之皓旰兮，抚朱爵与鵔鸃。",
      "游清灵之飒戾兮，服云衣之披披。",
      "杖玉策与朱旗兮，垂明月之玄珠。",
      "举霓旌之墆翳兮，建黄纁之总旄。",
      "躬纯粹而罔愆兮，承皇考之妙仪。",
      "惜往事之不合兮，横汨罗而下沥。",
      "乘隆波而南渡兮，逐江湘之顺流。",
      "赴阳侯之潢洋兮，下石濑而登洲。",
      "陆魁堆以蔽视兮，云冥冥而闇前。",
      "山峻高以无垠兮，遂曾闳而迫身。",
      "雪雰雰而薄木兮，云霏霏而陨集。",
      "阜隘狭而幽险兮，石嵾嵯以翳日。",
      "悲故乡而发忿兮，去余邦之弥久。",
      "背龙门而入河兮，登大坟而望夏首。",
      "横舟航而济湘兮，耳聊啾而戃慌。",
      "波淫淫而周流兮，鸿溶溢而滔荡。",
      "路曼曼其无端兮，周容容而无识。",
      "引日月以指极兮，少须臾而释思。",
      "水波远以冥冥兮，眇不睹其东西。",
      "顺风波以南北兮，雾宵晦以纷纷。",
      "日杳杳以西颓兮，路长远而窘迫。",
      "欲酌醴以娱忧兮，蹇骚骚而不释。",
      "叹曰：",
      "飘风蓬龙埃坲々兮，草木摇落时槁悴兮，",
      "遭倾遇祸不可救兮，长吟永欷涕究究兮，",
      "舒情陈诗冀以自免兮，颓流下陨身日远兮。"
    ],
    "tags": [
      "春秋战国",
      "楚辞",
      "九叹"
    ]
  },
  {
    "title": "惜贤",
    "author": "刘向",
    "paragraphs": [
      "览屈氏之离骚兮，心哀哀而怫郁。",
      "声嗷嗷以寂寥兮，顾仆夫之憔悴。",
      "拨谄谀而匡邪兮，切淟涊之流俗。",
      "荡渨涹之奸咎兮，夷蠢蠢之溷浊。",
      "怀芬香而挟蕙兮，佩江蓠之婓婓。",
      "握申椒与杜若兮，冠浮云之峨峨。",
      "登长陵而四望兮，览芷圃之蠡蠡。",
      "游兰皋与蕙林兮，睨玉石之嵾嵯。",
      "扬精华以炫燿兮，芳郁渥而纯美。",
      "结桂树之旖旎兮，纫荃蕙与辛夷。",
      "芳若兹而不御兮，捐林薄而菀死。",
      "驱子侨之奔走兮，申徒狄之赴渊。",
      "若由夷之纯美兮，介子推之隐山。",
      "晋申生之离殃兮，荆和氏之泣血。",
      "吴申胥之抉眼兮，王子比干之横废。",
      "欲卑身而下体兮，心隐恻而不置。",
      "方圜殊而不合兮，钩绳用而异态。",
      "欲俟时于须臾兮，日阴曀其将暮。",
      "时迟迟其日进兮，年忽忽而日度。",
      "妄周容而入世兮，内距闭而不开。",
      "俟时风之清激兮，愈氛雾其如塺。",
      "进雄鸠之耿耿兮，谗介介而蔽之。",
      "默顺风以偃仰兮，尚由由而进之。",
      "心懭悢以冤结兮，情舛错以曼忧。",
      "搴薜荔于山野兮，采撚支于中洲。",
      "望高丘而叹涕兮，悲吸吸而长怀。",
      "孰契契而委栋兮，日晻晻而下颓。",
      "叹曰：",
      "江湘油油长流汩兮，挑揄扬汰荡迅疾兮。",
      "忧心展转愁怫郁兮，冤结未舒长隐忿兮，",
      "丁时逢殃可奈何兮，劳心悁悁涕滂沱兮。"
    ],
    "tags": [
      "春秋战国",
      "楚辞",
      "九叹"
    ]
  },
  {
    "title": "忧苦",
    "author": "刘向",
    "paragraphs": [
      "悲余心之悁悁兮，哀故邦之逢殃。",
      "辞九年而不复兮，独茕茕而南行。",
      "思余俗之流风兮，心纷错而不受。",
      "遵野莽以呼风兮，步从容于山廋。",
      "巡陆夷之曲衍兮，幽空虚以寂寞。",
      "倚石岩以流涕兮，忧憔悴而无乐。",
      "登巑岏以长企兮，望南郢而闚之。",
      "山修远其辽辽兮，涂漫漫其无时。",
      "听玄鹤之晨鸣兮，于高冈之峨峨。",
      "独愤积而哀娱兮，翔江洲而安歌。",
      "三鸟飞以自南兮，览其志而欲北。",
      "原寄言于三鸟兮，去飘疾而不可得。",
      "欲迁志而改操兮，心纷结其未离。",
      "外彷徨而游览兮，内恻隐而含哀。",
      "聊须臾以时忘兮，心渐渐其烦错。",
      "原假簧以舒忧兮，志纡郁其难释。",
      "叹《离骚》以扬意兮，犹未殫于《九章》。",
      "长嘘吸以于悒兮，涕横集而成行。",
      "伤明珠之赴泥兮，鱼眼玑之坚藏。",
      "同驽骡与乘駔兮，杂斑駮与阘茸。",
      "葛藟虆于桂树兮，鸱鸮集于木兰。",
      "偓促谈于廊庙兮，律魁放乎山间。",
      "恶虞氏之箫《韶》兮，好遗风之《激楚》。",
      "潜周鼎于江淮兮，爨土鬵于中宇。",
      "且人心之持旧兮，而不可保长。",
      "邅彼南道兮，征夫宵行。",
      "思念郢路兮，还顾睠睠。",
      "涕流交集兮，泣下涟涟。",
      "叹曰：",
      "登山长望中心悲兮，菀彼青青泣如颓兮，",
      "留思北顾涕渐渐兮，折锐摧矜凝氾滥兮，",
      "念我茕茕魂谁求兮，仆夫慌悴散若流兮。"
    ],
    "tags": [
      "春秋战国",
      "楚辞",
      "九叹"
    ]
  },
  {
    "title": "愍命",
    "author": "刘向",
    "paragraphs": [
      "昔皇考之嘉志兮，喜登能而亮贤。",
      "情纯洁而罔薉兮，姿盛质而无愆。",
      "放佞人与谄谀兮，斥谗夫与便嬖。",
      "亲忠正之悃诚兮，招贞良与明智。",
      "心溶溶其不可量兮，情澹澹其若渊。",
      "回邪辟而不能入兮，诚原藏而不可迁。",
      "逐下袟于後堂兮，迎虙妃于伊雒。",
      "刜谗贼于中廇兮，选吕管于榛薄。",
      "丛林之下无怨士兮，江河之畔无隐夫。",
      "三苗之徒以放逐兮，伊皋之伦以充庐。",
      "今反表以为里兮，颠裳以为衣。",
      "戚宋万于两楹兮，废周邵于遐夷。",
      "却骐骥以转运兮，腾驴骡以驰逐。",
      "蔡女黜而出帷兮，戎妇入而綵绣服。",
      "庆忌囚于阱室兮，陈不占战而赴围。",
      "破伯牙之号钟兮，挟人筝而弹纬。",
      "藏瑉石于金匮兮，捐赤瑾于中庭。",
      "韩信蒙于介胄兮，行夫将而攻城。",
      "莞芎弃于泽洲兮，瓟瓥蠹于筐簏。",
      "麒麟奔于九皋兮，熊罴群而逸囿。",
      "折芳枝与琼华兮，树枳棘与薪柴。",
      "掘荃蕙与射干兮，耘藜藿与蘘荷。",
      "惜今世其何殊兮，远近思而不同。",
      "或沉沦其无所达兮，或清激其无所通。",
      "哀余生之不当兮，独蒙毒而逢尤。",
      "虽謇謇以申志兮，君乖差而屏之。",
      "诚惜芳之菲菲兮，反以兹为腐也。",
      "怀椒聊之蔎蔎兮，乃逢纷以罹诟也。",
      "叹曰：",
      "嘉皇既殁终不返兮，山中幽险郢路远兮。",
      "谗人諓諓孰可愬兮，征夫罔极谁可语兮。",
      "行吟累欷声喟喟兮，怀忧含戚何侘傺兮。"
    ],
    "tags": [
      "春秋战国",
      "楚辞",
      "九叹"
    ]
  },
  {
    "title": "思古",
    "author": "刘向",
    "paragraphs": [
      "冥冥深林兮，树木郁郁。",
      "山参差以崭岩兮，阜杳杳以蔽日。",
      "悲余心之悁悁兮，目眇眇而遗泣。",
      "风骚屑以摇木兮，云吸吸以湫戾。",
      "悲余生之无欢兮，愁倥傯于山陆。",
      "旦徘徊于长阪兮，夕彷徨而独宿。",
      "发披披以鬤鬤兮，躬劬劳而瘏悴。",
      "魂俇俇而南行兮，泣霑襟而濡袂。",
      "心婵媛而无告兮，口噤闭而不言。",
      "违郢都之旧闾兮，回湘、沅而远迁。",
      "念余邦之横陷兮，宗鬼神之无次。",
      "闵先嗣之中绝兮，心惶惑而自悲。",
      "聊浮游于山陿兮，步周流于江畔。",
      "临深水而长啸兮，且倘佯而氾观。",
      "兴离骚之微文兮，冀灵修之壹悟。",
      "还余车于南郢兮，复往轨于初古。",
      "道修远其难迁兮，伤余心之不能已。",
      "背三五之典刑兮，绝洪范之辟纪。",
      "播规矩以背度兮，错权衡而任意。",
      "操绳墨而放弃兮，倾容幸而侍侧。",
      "甘棠枯于丰草兮，藜棘树于中庭。",
      "西施斥于北宫兮，仳倠倚于弥楹。",
      "乌获戚而骖乘兮，燕公操于马圉。",
      "蒯聩登于清府兮，咎繇弃而在野。",
      "盖见兹以永叹兮，欲登阶而狐疑。",
      "乘白水而高骛兮，因徙弛而长词。",
      "叹曰：",
      "倘佯垆阪沼水深兮，容与汉渚涕淫淫兮，锺牙已死谁为声兮？",
      "纤阿不御焉舒情兮，曾哀悽欷心离离兮，还顾高丘泣如洒兮。"
    ],
    "tags": [
      "春秋战国",
      "楚辞",
      "九叹"
    ]
  },
  {
    "title": "远游",
    "author": "刘向",
    "paragraphs": [
      "悲余性之不可改兮，屡惩艾而不迻。",
      "服觉皓以殊俗兮，貌揭揭以巍巍。",
      "譬若王侨之乘云兮，载赤霄而凌太清。",
      "欲与天地参寿兮，与日月而比荣。",
      "登昆仑而北首兮，悉灵圉而来谒。",
      "选鬼神于太阴兮，登阊阖于玄阙。",
      "回朕车俾西引兮，褰虹旗于玉门。",
      "驰六龙于三危兮，朝西灵于九滨。",
      "结余轸于西山兮，横飞谷以南征。",
      "绝都广以直指兮，历祝融于硃冥。",
      "枉玉衡于炎火兮，委两馆于咸唐。",
      "贯澒濛以东朅兮，维六龙于扶桑。",
      "周流览于四海兮，志升降以高驰。",
      "徵九神于回极兮，建虹采以招指。",
      "驾鸾凤以上游兮，从玄鹤与鹪明。",
      "孔鸟飞而送迎兮，腾群鹤于瑶光。",
      "排帝宫与罗囿兮，升县圃以眩灭。",
      "结琼枝以杂佩兮，立长庚以继日。",
      "凌惊雷以轶骇电兮，缀鬼谷于北辰。",
      "鞭风伯使先驱兮，囚灵玄于虞渊。",
      "遡高风以低佪兮，览周流于朔方。",
      "就颛顼而敶辞兮，考玄冥于空桑。",
      "旋车逝于崇山兮，奏虞舜于苍梧。",
      "济杨舟于会稽兮，就申胥于五湖。",
      "见南郢之流风兮，殒余躬于沅湘。",
      "望旧邦之黯黮兮，时溷浊其犹未央。",
      "怀兰茝之芬芳兮，妒被离而折之。",
      "张绛帷以襜襜兮，风邑邑而蔽之。",
      "日暾暾其西舍兮，阳焱焱而复顾。",
      "聊假日以须臾兮，何骚骚而自故。",
      "叹曰：",
      "譬彼蛟龙乘云浮兮，汎淫澒溶纷若雾兮。",
      "潺湲轇轕雷动电发馺高举兮。",
      "升虚凌冥沛浊浮清入帝宫兮，摇翘奋羽驰风骋雨游无穷兮。"
    ],
    "tags": [
      "春秋战国",
      "楚辞",
      "九叹"
    ]
  },
  {
    "title": "逢尤",
    "author": "王逸",
    "paragraphs": [
      "悲兮愁，哀兮忧！",
      "天生我兮当闇时，被诼谮兮虚获尤。",
      "心烦憒兮意无聊，严载驾兮出戏游。",
      "周八极兮历九州，求轩辕兮索重华。",
      "世既卓兮远眇眇，握佩玖兮中路躇。",
      "羡咎繇兮建典谟，懿风后兮受瑞图。",
      "愍余命兮遭六极，委玉质兮於泥涂。",
      "遽傽遑兮驱林泽，步屏营兮行丘阿。",
      "车軏折兮马虺颓，惷怅立兮涕滂沱。",
      "思丁文兮圣明哲，哀平差兮迷谬愚。",
      "吕傅举兮殷周兴，忌嚭专兮郢吴虚。",
      "仰长叹兮气噎结，悒殟绝兮咶复苏。",
      "虎兕争兮於廷中，豺狼斗兮我之隅。",
      "云雾会兮日冥晦，飘风起兮扬尘埃。",
      "走鬯罔兮乍东西，欲窜伏兮其焉如？",
      "念灵闺兮隩重深，原竭节兮隔无由。",
      "望旧邦兮路逶随，忧心悄兮志勤劬。",
      "魂茕茕兮不遑寐，目眽眽兮寤终朝。"
    ],
    "tags": [
      "春秋战国",
      "楚辞",
      "九思"
    ]
  },
  {
    "title": "怨上",
    "author": "王逸",
    "paragraphs": [
      "令尹兮謷謷，群司兮譨譨。",
      "哀哉兮淈淈，上下兮同流。",
      "菽藟兮蔓衍，芳虈兮挫枯。",
      "硃紫兮杂乱，曾莫兮别诸。",
      "倚此兮岩穴，永思兮窈悠。",
      "嗟怀兮眩惑，用志兮不昭。",
      "将丧兮玉斗，遗失兮钮枢。",
      "我心兮煎熬，惟是兮用忧。",
      "进恶兮九旬，复顾兮彭务。",
      "拟斯兮二踪，未知兮所投。",
      "谣吟兮中野，上察兮璇玑。",
      "大火兮西睨，摄提兮运低。",
      "雷霆兮硠磕，雹霰兮霏霏。",
      "奔电兮光晃，凉风兮怆悽。",
      "鸟兽兮惊骇，相从兮宿栖。",
      "鸳鸯兮噰噰，狐狸兮徾徾。",
      "哀吾兮介特，独处兮罔依。",
      "蝼蛄兮鸣东，蟊蠽兮号西。",
      "蛓缘兮我裳，蠋入兮我怀。",
      "虫豸兮夹余，惆怅兮自悲。",
      "伫立兮忉怛，心结縎兮折摧。"
    ],
    "tags": [
      "春秋战国",
      "楚辞",
      "九思"
    ]
  },
  {
    "title": "疾世",
    "author": "王逸",
    "paragraphs": [
      "周徘徊兮汉渚，求水神兮灵女。",
      "嗟此国兮无良，媒女诎兮謰謱。",
      "鴳雀列兮譁讙，鸲鹆鸣兮聒余。",
      "抱昭华兮宝璋，欲衒鬻兮莫取。",
      "言旋迈兮北徂，叫我友兮配耦。",
      "日阴曀兮未光，阒睄窕兮靡睹。",
      "纷载驱兮高驰，将谘询兮皇羲。",
      "遵河皋兮周流，路变易兮时乖。",
      "濿沧海兮东游，沐盥浴兮天池。",
      "访太昊兮道要，云靡贵兮仁义。",
      "志欣乐兮反征，就周文兮邠歧。",
      "秉玉英兮结誓，日欲暮兮心悲。",
      "惟天禄兮不再，背我信兮自违。",
      "逾陇堆兮渡漠，过桂车兮合黎。",
      "赴昆山兮馽騄，从邛遨兮栖迟。",
      "吮玉液兮止渴，齧芝华兮疗饥。",
      "居嵺廓兮尠畴，远梁昌兮几迷。",
      "望江汉兮濩渃，心紧絭兮伤怀。",
      "时昢昢兮且旦，尘莫莫兮未晞。",
      "忧不暇兮寝食，吒增叹兮如雷。"
    ],
    "tags": [
      "春秋战国",
      "楚辞",
      "九思"
    ]
  },
  {
    "title": "悯上",
    "author": "王逸",
    "paragraphs": [
      "哀世兮睩睩，諓諓兮嗌喔。",
      "众多兮阿媚，骪靡兮成俗。",
      "贪枉兮党比，贞良兮茕独。",
      "鹄窜兮枳棘，鹈集兮帷幄。",
      "罽蕠兮青葱，槁本兮萎落。",
      "睹斯兮伪惑，心为兮隔错。",
      "逡巡兮圃薮，率彼兮畛陌。",
      "川谷兮渊渊，山阜兮峉峉。",
      "丛林兮崟崟，株榛兮岳岳。",
      "霜雪兮漼溰，冰冻兮洛泽。",
      "东西兮南北，罔所兮归薄。",
      "庇廕兮枯树，匍匐兮岩石。",
      "蜷跼兮寒局数，独处兮志不申。",
      "年齿尽兮命迫促，魁垒挤摧兮常困辱。",
      "含忧强老兮愁无乐，须发苎悴兮顠鬓白。",
      "思灵泽兮一膏沐，怀兰英兮把琼若，待天明兮立踯躅。",
      "云蒙蒙兮电鯈烁，孤雌惊兮鸣呴呴。",
      "思怫郁兮肝切剥，忿悁悒兮孰诉告。"
    ],
    "tags": [
      "春秋战国",
      "楚辞",
      "九思"
    ]
  },
  {
    "title": "遭厄",
    "author": "王逸",
    "paragraphs": [
      "悼屈子兮遭厄，沉王躬兮湘汨。",
      "何楚国兮难化，迄于今兮不易。",
      "士莫志兮羔裘，竞佞谀兮谗阋。",
      "指正义兮为曲，訿玉璧兮为石。",
      "殦雕游兮华屋，鵔鸃栖兮柴蔟。",
      "起奋迅兮奔走，违群小兮謑訽。",
      "载青云兮上昇，適昭明兮所处。",
      "蹑天衢兮长驱，踵九阳兮戏荡。",
      "越云汉兮南济，秣余马兮河鼓。",
      "云霓纷兮晻翳，参辰回兮颠倒。",
      "逢流星兮问路，顾我指兮从左。",
      "俓娵觜兮直驰，御者迷兮失轨。",
      "遂踢达兮邪造，与日月兮殊道。",
      "志阏绝兮安如，哀所求兮不耦。",
      "攀天阶兮下视，见鄢郢兮旧宇。",
      "意逍遥兮欲归，众秽盛兮沓沓。",
      "思哽饐兮诘诎，涕流澜兮如雨。"
    ],
    "tags": [
      "春秋战国",
      "楚辞",
      "九思"
    ]
  },
  {
    "title": "悼乱",
    "author": "王逸",
    "paragraphs": [
      "嗟嗟兮悲夫，殽乱兮纷挐。",
      "茅丝兮同综，冠屦兮共絇。",
      "督万兮侍宴，周邵兮负刍。",
      "白龙兮见射，灵龟兮执拘。",
      "仲尼兮困厄，邹衍兮幽囚。",
      "伊余兮念兹，奔遁兮隐居。",
      "将升兮高山，上有兮猴猿。",
      "欲入兮深谷，下有兮虺蛇。",
      "左见兮鸣鵙，右睹兮呼枭。",
      "惶悸兮失气，踊跃兮距跳。",
      "便旋兮中原，仰天兮增叹。",
      "菅蒯兮楙莽，雚苇兮仟眠。",
      "鹿蹊兮躖躖，貒貉兮蟫蟫。",
      "鹯鹞兮轩轩，鹑鹌兮甄甄。",
      "哀我兮寡独，靡有兮齐伦。",
      "意欲兮沉吟，迫日兮黄昏。",
      "玄鹤兮高飞，曾逝兮青冥。",
      "鶬鶊兮喈喈，山鹊兮嚶嚶。",
      "鸿鸬兮振翅，归雁兮于征。",
      "吾志兮觉悟，怀我兮圣京。",
      "垂屣兮将起，跓俟兮硕明。"
    ],
    "tags": [
      "春秋战国",
      "楚辞",
      "九思"
    ]
  },
  {
    "title": "伤时",
    "author": "王逸",
    "paragraphs": [
      "惟昊天兮昭灵，阳气发兮清明。",
      "风習習兮和暖，百草萌兮华荣。",
      "堇荼茂兮扶疏，蘅芷彫兮莹嫇。",
      "愍贞良兮遇害，将夭折兮碎糜。",
      "时混混兮浇饡，哀当世兮莫知。",
      "览往昔兮俊彦，亦诎辱兮系纍。",
      "管束缚兮桎梏，百贸易兮传卖。",
      "遭桓缪兮识举，才德用兮列施。",
      "且从容兮自慰，玩琴书兮游戏。",
      "迫中国兮迮陿，吾欲之兮九夷。",
      "超五岭兮嵯峨，观浮石兮崔嵬。",
      "陟丹山兮炎野，屯余车兮黄支。",
      "就祝融兮稽疑，嘉己行兮无为。",
      "乃回朅兮北逝，遇神孈兮宴娭。",
      "欲静居兮自娱，心愁慼兮不能。",
      "放余辔兮策驷，忽飙腾兮浮云。",
      "蹠飞杭兮越海，从安期兮蓬莱。",
      "缘天梯兮北上，登太一兮玉台。",
      "使素女兮鼓簧，乘戈和兮讴谣。",
      "声噭誂兮清和，音晏衍兮要婬。",
      "咸欣欣兮酣乐，余眷眷兮独悲。",
      "顾章华兮太息，志恋恋兮依依。"
    ],
    "tags": [
      "春秋战国",
      "楚辞",
      "九思"
    ]
  },
  {
    "title": "哀岁",
    "author": "王逸",
    "paragraphs": [
      "旻天兮清凉，玄气兮高朗。",
      "北风兮潦洌，草木兮苍唐。",
      "蛜蚗兮噍噍，蝍蛆兮穰穰。",
      "岁忽忽兮惟暮，余感时兮悽怆。",
      "伤俗兮泥浊，矇蔽兮不章。",
      "宝彼兮沙砾，捐此兮夜光。",
      "椒瑛兮湟汙，葈耳兮充房。",
      "摄衣兮缓带，操我兮墨阳。",
      "昇车兮命仆，将驰兮四荒。",
      "下堂兮见虿，出门兮触螽。",
      "巷有兮蚰蜓，邑多兮螳螂。",
      "睹斯兮嫉贼，心为兮切伤。",
      "俛念兮子胥，仰怜兮比干。",
      "投剑兮脱冕，龙屈兮蜿蟤。",
      "潜藏兮山泽，匍匐兮丛攒。",
      "窥见兮溪涧，流水兮沄沄。",
      "鼋鼍兮欣欣，鱣鲇兮延延。",
      "群行兮上下，骈罗兮列陈。",
      "自恨兮无友，特处兮茕茕。",
      "冬夜兮陶陶，雨雪兮冥冥。",
      "神光兮颎颎，鬼火兮荧荧。",
      "修德兮困控，愁不聊兮遑生。",
      "忧纡兮郁郁，恶所兮写情。"
    ],
    "tags": [
      "春秋战国",
      "楚辞",
      "九思"
    ]
  },
  {
    "title": "守志",
    "author": "王逸",
    "paragraphs": [
      "陟玉峦兮逍遥，览高冈兮峣峣。",
      "桂树列兮纷敷，吐紫华兮布条。",
      "实孔鸾兮所居，今其集兮惟鸮。",
      "乌鹊惊兮哑哑，余顾盼兮怊怊。",
      "彼日月兮闇昧，障覆天兮祲氛。",
      "伊我后兮不聪，焉陈诚兮效忠。",
      "摅羽翮兮超俗，游陶遨兮养神。",
      "乘六蛟兮蜿蝉，遂驰骋兮升云。",
      "扬彗光兮为旗，秉电策兮为鞭。",
      "朝晨发兮鄢郢，食时至兮增泉。",
      "绕曲阿兮北次，造我车兮南端。",
      "谒玄黄兮纳贽，崇忠贞兮弥坚。",
      "历九宫兮遍观，睹秘藏兮宝珍。",
      "就传说兮骑龙，与织女兮合婚。",
      "举天罼兮掩邪，彀天弧兮射奸。",
      "随真人兮翱翔，食元气兮长存。",
      "望太微兮穆穆，睨三阶兮炳分。",
      "相辅政兮成化，建烈业兮垂勋。",
      "目瞥瞥兮西没，道遐回兮阻叹。",
      "志稸积兮未通，怅敞罔兮自怜。",
      "乱曰：",
      "天庭明兮云霓藏，三光朗兮镜万方。",
      "斥蜥蜴兮进龟龙，策谋从兮翼机衡。",
      "配稷契兮恢唐功，嗟英俊兮未为双。"
    ],
    "tags": [
      "春秋战国",
      "楚辞",
      "九思"
    ]
  },
  {
    "title": "关雎",
    "author": "",
    "paragraphs": [
      "关关雎鸠，在河之洲。窈窕淑女，君子好逑。",
      "参差荇菜，左右流之。窈窕淑女，寤寐求之。",
      "求之不得，寤寐思服。悠哉悠哉，辗转反侧。",
      "参差荇菜，左右采之。窈窕淑女，琴瑟友之。",
      "参差荇菜，左右芼之。窈窕淑女，钟鼓乐之。"
    ],
    "tags": [
      "周",
      "诗经",
      "国风",
      "周南"
    ]
  },
  {
    "title": "葛覃",
    "author": "",
    "paragraphs": [
      "葛之覃兮，施于中谷，维叶萋萋。黄鸟于飞，集于灌木，其鸣喈喈。",
      "葛之覃兮，施于中谷，维叶莫莫。是刈是濩，为絺为绤，服之无斁。",
      "言告师氏，言告言归。薄污我私，薄浣我衣。害浣害否，归宁父母。"
    ],
    "tags": [
      "周",
      "诗经",
      "国风",
      "周南"
    ]
  },
  {
    "title": "卷耳",
    "author": "",
    "paragraphs": [
      "采采卷耳，不盈顷筐。嗟我怀人，置彼周行。",
      "陟彼崔嵬，我马虺隤。我姑酌彼金罍，维以不永怀。",
      "陟彼高冈，我马玄黄。我姑酌彼兕觥，维以不永伤。",
      "陟彼砠矣，我马瘏矣，我仆痡矣，云何吁矣。"
    ],
    "tags": [
      "周",
      "诗经",
      "国风",
      "周南"
    ]
  },
  {
    "title": "樛木",
    "author": "",
    "paragraphs": [
      "南有樛木，葛藟累之。乐只君子，福履绥之。",
      "南有樛木，葛藟荒之。乐只君子，福履将之。",
      "南有樛木，葛藟萦之。乐只君子，福履成之。"
    ],
    "tags": [
      "周",
      "诗经",
      "国风",
      "周南"
    ]
  },
  {
    "title": "螽斯",
    "author": "",
    "paragraphs": [
      "螽斯羽，诜诜兮。宜尔子孙，振振兮。",
      "螽斯羽，薨薨兮。宜尔子孙。绳绳兮。",
      "螽斯羽，揖揖兮。宜尔子孙，蛰蛰兮。"
    ],
    "tags": [
      "周",
      "诗经",
      "国风",
      "周南"
    ]
  },
  {
    "title": "桃夭",
    "author": "",
    "paragraphs": [
      "桃之夭夭，灼灼其华。之子于归，宜其室家。",
      "桃之夭夭，有蕡其实。之子于归，宜其家室。",
      "桃之夭夭，其叶蓁蓁。之子于归，宜其家人。"
    ],
    "tags": [
      "周",
      "诗经",
      "国风",
      "周南"
    ]
  },
  {
    "title": "兔罝",
    "author": "",
    "paragraphs": [
      "肃肃兔罝，椓之丁丁。赳赳武夫，公侯干城。",
      "肃肃兔罝，施于中逵。赳赳武夫，公侯好仇。",
      "肃肃免罝，施于中林。赳赳武夫，公侯腹心。"
    ],
    "tags": [
      "周",
      "诗经",
      "国风",
      "周南"
    ]
  },
  {
    "title": "芣苡",
    "author": "",
    "paragraphs": [
      "采采芣苡，薄言采之。采采芣苡，薄言有之。",
      "采采芣苡，薄言掇之。采采芣苡，薄言捋之。",
      "采采芣苡，薄言袺之。采采芣苡，薄言襭之。"
    ],
    "tags": [
      "周",
      "诗经",
      "国风",
      "周南"
    ]
  },
  {
    "title": "汉广",
    "author": "",
    "paragraphs": [
      "南有乔木，不可休息。汉有游女，不可求思。汉之广矣，不可泳思。江之永矣，不可方思。",
      "翘翘错薪，言刈其楚。之子于归，言秣其马。汉之广矣，不可泳思。江之永矣，不可方思。",
      "翘翘错薪，言刈其蒌。之子于归。言秣其驹。汉之广矣，不可泳思。江之永矣，不可方思。"
    ],
    "tags": [
      "周",
      "诗经",
      "国风",
      "周南"
    ]
  },
  {
    "title": "汝坟",
    "author": "",
    "paragraphs": [
      "遵彼汝坟，伐其条枚。未见君子，惄如调饥。",
      "遵彼汝坟，伐其条肄。既见君子，不我遐弃。",
      "鲂鱼赪尾，王室如毁。虽则如毁，父母孔迩。"
    ],
    "tags": [
      "周",
      "诗经",
      "国风",
      "周南"
    ]
  },
  {
    "title": "麟之趾",
    "author": "",
    "paragraphs": [
      "麟之趾，振振公子，于嗟麟兮。",
      "麟之定，振振公姓，于嗟麟兮。",
      "麟之角，振振公族，于嗟麟兮。"
    ],
    "tags": [
      "周",
      "诗经",
      "国风",
      "周南"
    ]
  },
  {
    "title": "鹊巢",
    "author": "",
    "paragraphs": [
      "维鹊有巢，维鸠居之。之子于归，百两御之。",
      "维鹊有巢，维鸠方之。之子于归，百两将之。",
      "维鹊有巢，维鸠盈之。之子于归，百两成之。"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "采蘩",
    "author": "",
    "paragraphs": [
      "于以采蘩？于沼于沚。于以用之？公侯之事。",
      "于以采蘩？于涧之中。于以用之？公侯之宫。",
      "被之僮僮，夙夜在公。被之祁祁，薄言还归。"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "草虫",
    "author": "",
    "paragraphs": [
      "喓喓草虫，趯趯阜螽。未见君子，忧心忡忡。亦既见止，亦既觏止，我心则降。",
      "陟彼南山，言采其蕨。未见君子，忧心惙惙。亦既见止，亦既觏止，我心则说。",
      "陟彼南山，言采其薇。未见君子，我心伤悲。亦既见止，亦既觏止，我心则夷。"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "采蘋",
    "author": "",
    "paragraphs": [
      "于以采蘋？南涧之滨。于以采藻？于彼行潦。",
      "于以盛之？维筐及筥。于以湘之？维锜及釜。",
      "于以奠之？宗室牖下。谁其尸之？有齐季女。"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "甘棠",
    "author": "",
    "paragraphs": [
      "蔽芾甘棠，勿翦勿伐，召伯所茇。",
      "蔽芾甘棠，勿翦勿败，召伯所憩。",
      "蔽芾甘棠，勿翦勿拜，召伯所说。"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "行露",
    "author": "",
    "paragraphs": [
      "厌浥行露，岂不夙夜，谓行多露。",
      "谁谓雀无角？何以穿我屋？谁谓女无家？何以速我狱？虽速我狱，室家不足！",
      "谁谓鼠无牙？何以穿我墉？谁谓女无家？何以速我讼？虽速我讼，亦不女从！"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "羔羊",
    "author": "",
    "paragraphs": [
      "羔羊之皮，素丝五紽。退食自公，委蛇委蛇。",
      "羔羊之革，素丝五緎。委蛇委蛇，自公退食。",
      "羔羊之缝，素丝五总。委蛇委蛇，退食自公。"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "殷其雷",
    "author": "",
    "paragraphs": [
      "殷其雷，在南山之阳。何斯违斯，莫敢或遑？振振君子，归哉归哉！",
      "殷其雷，在南山之侧。何斯违斯，莫敢遑息？振振君子，归哉归哉！",
      "殷其雷，在南山之下。何斯违斯，莫或遑处？振振君子，归哉归哉！"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "摽有梅",
    "author": "",
    "paragraphs": [
      "摽有梅，其实七兮。求我庶士，迨其吉兮。",
      "摽有梅，其实三兮。求我庶士，迨其今兮。",
      "摽有梅，顷筐塈之。求我庶士，迨其谓之。"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "小星",
    "author": "",
    "paragraphs": [
      "嘒彼小星，三五在东。肃肃宵征，夙夜在公。寔命不同！",
      "嘒彼小星，维参与昴。肃肃宵征，抱衾与裯。寔命不犹！"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "江有汜",
    "author": "",
    "paragraphs": [
      "江有汜，之子归，不我以。不我以，其后也悔。",
      "江有渚，之子归，不我与。不我与，其后也处。",
      "江有沱，之子归，不我过。不我过，其啸也歌。"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "野有死麕",
    "author": "",
    "paragraphs": [
      "野有死麕，白茅包之。有女怀春，吉士诱之。",
      "林有朴樕，野有死鹿。白茅纯束，有女如玉。",
      "舒而脱脱兮，无感我帨兮，无使尨也吠。"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "何彼襛矣",
    "author": "",
    "paragraphs": [
      "何彼襛矣，唐棣之华？曷不肃雍？王姬之车。",
      "何彼襛矣，华如桃李？平王之孙，齐侯之子。",
      "其钓维何？维丝伊缗。齐侯之子，平王之孙。"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "驺虞",
    "author": "",
    "paragraphs": [
      "彼茁者葭，壹发五豝，于嗟乎驺虞！",
      "彼茁者蓬，壹发五豵，于嗟乎驺虞！"
    ],
    "tags": [
      "周",
      "诗经",
      "国风",
      "召南"
    ]
  },
  {
    "title": "柏舟",
    "author": "",
    "paragraphs": [
      "泛彼柏舟，亦泛其流。耿耿不寐，如有隐忧。微我无酒，以敖以游。",
      "我心匪鉴，不可以茹。亦有兄弟，不可以据。薄言往诉，逢彼之怒。",
      "我心匪石，不可转也。我心匪席，不可卷也。威仪棣棣，不可选也。",
      "忧心悄悄，愠于群小。觏闵既多，受侮不少。静言思之，寤辟有摽。",
      "日居月诸，胡迭而微？心之忧矣，如匪浣衣。静言思之，不能奋飞。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "绿衣",
    "author": "",
    "paragraphs": [
      "绿兮衣兮，绿衣黄裹。心之忧矣，曷维其已！",
      "绿兮衣兮，绿衣黄裳。心之忧矣，曷维其亡！",
      "绿兮丝兮，女所治兮。我思古人，俾无訧兮！",
      "絺兮绤兮，凄其以风。我思古人，实获我心！"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "燕燕",
    "author": "",
    "paragraphs": [
      "燕燕于飞，差池其羽。之子于归，远送于野。瞻望弗及，泣涕如雨。",
      "燕燕于飞，颉之颃之。之子于归，远于将之。瞻望弗及，伫立以泣。",
      "燕燕于飞，下上其音。之子于归，远送于南。瞻望弗及，实劳我心。",
      "仲氏任只，其心塞渊。终温且惠，淑慎其身。先君之思，以勖寡人。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "日月",
    "author": "",
    "paragraphs": [
      "日居月诸，照临下土。乃如之人兮，逝不古处？胡能有定？宁不我顾。",
      "日居月诸，下土是冒。乃如之人兮，逝不相好。胡能有定？宁不我报。",
      "日居月诸，出自东方。乃如之人兮，德音无良。胡能有定？俾也可忘。",
      "日居月诸，东方自出。父兮母兮，畜我不卒。胡能有定？报我不述。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "终风",
    "author": "",
    "paragraphs": [
      "终风且暴，顾我则笑，谑浪笑敖，中心是悼。",
      "终风且霾，惠然肯来，莫往莫来，悠悠我思。",
      "终风且曀，不日有曀，寤言不寐，愿言则嚏。",
      "曀曀其阴，虺虺其雷，寤言不寐，愿言则怀。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "击鼓",
    "author": "",
    "paragraphs": [
      "击鼓其镗，踊跃用兵。土国城漕，我独南行。",
      "从孙子仲，平陈与宋。不我以归，忧心有忡。",
      "爰居爰处？爰丧其马？于以求之？于林之下。",
      "死生契阔，与子成说。执子之手，与子偕老。",
      "于嗟阔兮，不我活兮。于嗟洵兮，不我信兮。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "凯风",
    "author": "",
    "paragraphs": [
      "凯风自南，吹彼棘心。棘心夭夭，母氏劬劳。",
      "凯风自南，吹彼棘薪。母氏圣善，我无令人。",
      "爰有寒痊？在浚之下。有子七人，母氏劳苦。",
      "睍睆黄鸟，载好其音。有子七人，莫慰母心。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "雄雉",
    "author": "",
    "paragraphs": [
      "雄雉于飞，泄泄其羽。我之怀矣，自诒伊阻。",
      "雄雉于飞，下上其音。展矣君子，实劳我心。",
      "瞻彼日月，悠悠我思。道之云远，曷云能来？",
      "百尔君子，不知德行。不忮不求，何用不臧。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "匏有苦叶",
    "author": "",
    "paragraphs": [
      "匏有苦叶，济有深涉。深则厉，浅则揭。",
      "有瀰济盈，有鷕雉鸣。济盈不濡轨，雉鸣求其牡。",
      "雍雍鸣雁，旭日始旦。士如归妻，迨冰未泮。",
      "招招舟子，人涉卬否。不涉卬否，卬须我友。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "谷风",
    "author": "",
    "paragraphs": [
      "习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。",
      "行道迟迟，中心有违。不远伊迩，薄送我畿。谁谓荼苦，其甘如荠。宴尔新婚，如兄如弟。",
      "泾以渭浊，湜湜其沚。宴尔新婚，不我屑以。毋逝我梁，毋发我笱。我躬不阅，遑恤我后。",
      "就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。",
      "不我能畜，反以我为仇。既阻我德，贾用不售。昔育恐育鞫，及尔颠覆。既生既育，比予于毒。",
      "我有旨蓄，亦以御冬。宴尔新婚，以我御穷。有洸有溃，既诒我肄。不念昔者，伊余来塈。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "式微",
    "author": "",
    "paragraphs": [
      "式微，式微，胡不归？微君之故，胡为乎中露！",
      "式微，式微，胡不归？微君之躬，胡为乎泥中！"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "旄丘",
    "author": "",
    "paragraphs": [
      "旄丘之葛兮，何诞之节兮。叔兮伯兮，何多日也？",
      "何其处也？必有与也！何其久也？必有以也！",
      "狐裘蒙戎，匪车不东。叔兮伯兮，靡所与同。",
      "琐兮尾兮，流离之子。叔兮伯兮，褎如充耳。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "简兮",
    "author": "",
    "paragraphs": [
      "简兮简兮，方将万舞。日之方中，在前上处。",
      "硕人俣俣，公庭万舞。有力如虎，执辔如组。",
      "左手执龠，右手秉翟。赫如渥赭，公言锡爵。",
      "山有榛，隰有苓。云谁之思？西方美人。彼美人兮，西方之人兮。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "泉水",
    "author": "",
    "paragraphs": [
      "毖彼泉水，亦流于淇。有怀于卫，靡日不思。娈彼诸姬，聊与之谋。",
      "出宿于泲，饮饯于祢。女子有行，远父母兄弟，问我诸姑，遂及伯姊。",
      "出宿于干，饮饯于言。载脂载辖，还车言迈。遄臻于卫，不瑕有害？",
      "我思肥泉，兹之永叹。思须与漕，我心悠悠。驾言出游，以写我忧。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "北门",
    "author": "",
    "paragraphs": [
      "出自北门，忧心殷殷。终窭且贫，莫知我艰。已焉哉！天实为之，谓之何哉！",
      "王事适我，政事一埤益我。我入自外，室人交遍谪我。已焉哉！天实为之，谓之何哉！",
      "王事敦我，政事一埤遗我。我入自外，室人交遍摧我。已焉哉！天实为之，谓之何哉！"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "北风",
    "author": "",
    "paragraphs": [
      "北风其凉，雨雪其雱。惠而好我，携手同行。其虚其邪？既亟只且！",
      "北风其喈，雨雪其霏。惠而好我，携手同归。其虚其邪？既亟只且！",
      "莫赤匪狐，莫黑匪乌。惠而好我，携手同车。其虚其邪？既亟只且！"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "静女",
    "author": "",
    "paragraphs": [
      "静女其姝，俟我于城隅。爱而不见，搔首踟蹰。",
      "静女其娈，贻我彤管。彤管有炜，说怿女美。",
      "自牧归荑，洵美且异。匪女之为美，美人之贻。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "新台",
    "author": "",
    "paragraphs": [
      "新台有泚，河水瀰瀰。燕婉之求，蘧篨不鲜。",
      "新台有洒，河水浼浼。燕婉之求，蘧篨不殄。",
      "鱼网之设，鸿则离之。燕婉之求，得此戚施。"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "二子乘舟",
    "author": "",
    "paragraphs": [
      "二子乘舟，泛泛其景。愿言思子，中心养养！",
      "二子乘舟，泛泛其逝。愿言思子，不瑕有害？"
    ],
    "tags": [
      "周",
      "诗经",
      "国风",
      "邶风"
    ]
  },
  {
    "title": "柏舟",
    "author": "",
    "paragraphs": [
      "泛彼柏舟，在彼中河。髧彼两髦，实维我仪。之死矢靡它。母也天只，不谅人只！",
      "泛彼柏舟，在彼河侧。髧彼两髦，实维我特。之死矢靡慝。母也天只，不谅人只！"
    ],
    "tags": [
      "周",
      "诗经",
      "国风",
      "鄘风"
    ]
  },
  {
    "title": "墙有茨",
    "author": "",
    "paragraphs": [
      "墙有茨，不可扫也。中冓之言，不可道也。所可道也，言之丑也。",
      "墙有茨，不可襄也。中冓之言，不可详也。所可详也，言之长也。",
      "墙有茨，不可束也。中冓之言，不可读也。所可读也，言之辱也。"
    ],
    "tags": [
      "周",
      "诗经",
      "国风",
      "鄘风"
    ]
  },
  {
    "title": "君子偕老",
    "author": "",
    "paragraphs": [
      "君子偕老，副笄六珈。委委佗佗，如山如河，象服是宜。子之不淑，云如之何？",
      "玼兮玼兮，其之翟也。鬒发如云，不屑髢也。玉之瑱也，象之揥也，扬且之晳也。胡然而天也！胡然而帝也。",
      "瑳兮瑳兮，其之展也。蒙彼绉絺，是绁袢也。子之清扬，扬且之颜也。展如之人兮，邦之媛也！"
    ],
    "tags": [
      "周",
      "诗经",
      "国风",
      "鄘风"
    ]
  },
  {
    "title": "桑中",
    "author": "",
    "paragraphs": [
      "爰采唐矣？沬之乡矣。云谁之思？美孟姜矣。期我乎桑中，要我乎上宫，送我乎淇之上矣。",
      "爰采麦矣？沬之北矣。云谁之思？美孟弋矣。期我乎桑中，要我乎上宫，送我乎淇之上矣。",
      "爰采葑矣？沬之东矣。云谁之思？美孟庸矣。期我乎桑中，要我乎上宫，送我乎淇之上矣。"
    ],
    "tags": [
      "周",
      "诗经",
      "国风",
      "鄘风"
    ]
  },
  {
    "title": "鹑之奔奔",
    "author": "",
    "paragraphs": [
      "鹑之奔奔，鹊之彊彊。人之无良，我以为兄！",
      "鹊之彊彊，鹑之奔奔。人之无良，我以为君！"
    ],
    "tags": [
      "周",
      "诗经",
      "国风",
      "鄘风"
    ]
  },
  {
    "title": "定之方中",
    "author": "",
    "paragraphs": [
      "定之方中，作于楚宫。揆之以日，作于楚室。树之榛栗，椅桐梓漆，爰伐琴桑。",
      "升彼虚矣，以望楚矣。望楚与堂，景山与京。降观于桑，卜云其吉，终然允臧。",
      "灵雨既零，命彼倌人，星言夙驾，说于桑田。匪直也人，秉心塞渊，騋牝三千。"
    ],
    "tags": [
      "周",
      "诗经",
      "国风",
      "鄘风"
    ]
  },
  {
    "title": "蝃蝀",
    "author": "",
    "paragraphs": [
      "蝃蝀在东，莫之敢指。女子有行，远父母兄弟。",
      "朝隮于西，崇朝其雨。女子有行，远兄弟父母。",
      "乃如之人也，怀婚姻也。大无信也，不知命也！"
    ],
    "tags": [
      "周",
      "诗经",
      "国风",
      "鄘风"
    ]
  },
  {
    "title": "相鼠",
    "author": "",
    "paragraphs": [
      "相鼠有皮，人而无仪！人而无仪，不死何为？",
      "相鼠有齿，人而无止！人而无止，不死何俟？",
      "相鼠有体，人而无礼，人而无礼！胡不遄死？"
    ],
    "tags": [
      "周",
      "诗经",
      "国风",
      "鄘风"
    ]
  },
  {
    "title": "干旄",
    "author": "",
    "paragraphs": [
      "孑孑干旄，在浚之郊。素丝纰之，良马四之。彼姝者子，何以畀之？",
      "孑孑干旟，在浚之都。素丝组之，良马五之。彼姝者子，何以予之？",
      "孑孑干旌，在浚之城。素丝祝之，良马六之。彼姝者子，何以告之？"
    ],
    "tags": [
      "周",
      "诗经",
      "国风",
      "鄘风"
    ]
  },
  {
    "title": "载驰",
    "author": "",
    "paragraphs": [
      "载驰载驱，归唁卫侯。驱马悠悠，言至于漕。大夫跋涉，我心则忧。",
      "既不我嘉，不能旋反。视尔不臧，我思不远。",
      "既不我嘉，不能旋济？视尔不臧，我思不閟。",
      "陟彼阿丘，言采其蝱。女子善怀，亦各有行。许人尤之，众稚且狂。",
      "我行其野，芃芃其麦。控于大邦，谁因谁极？大夫君子，无我有尤。百尔所思，不如我所之。"
    ],
    "tags": [
      "周",
      "诗经",
      "国风",
      "鄘风"
    ]
  },
  {
    "title": "淇奥",
    "author": "",
    "paragraphs": [
      "瞻彼淇奥，绿竹猗猗。有匪君子，如切如磋，如琢如磨，瑟兮僴兮，赫兮咺兮。有匪君子，终不可谖兮。",
      "瞻彼淇奥，绿竹青青。有匪君子，充耳秀莹，会弁如星。瑟兮僴兮。赫兮咺兮，有匪君子，终不可谖兮。",
      "瞻彼淇奥，绿竹如箦。有匪君子，如金如锡，如圭如璧。宽兮绰兮，猗重较兮。善戏谑兮，不为虐兮。"
    ],
    "tags": [
      "周",
      "诗经",
      "国风",
      "卫风"
    ]
  },
  {
    "title": "考槃",
    "author": "",
    "paragraphs": [
      "考槃在涧，硕人之宽。独寐寤言，永矢弗谖。",
      "考槃在阿，硕人之薖。独寐寤歌，永矢弗过。",
      "考槃在六，硕人之轴。独寐寤宿，永矢弗告。"
    ],
    "tags": [
      "周",
      "诗经",
      "国风",
      "卫风"
    ]
  },
  {
    "title": "硕人",
    "author": "",
    "paragraphs": [
      "硕人其颀，衣锦褧衣。齐侯之子，卫侯之妻。东宫之妹，邢侯之姨，谭公维私。",
      "手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。",
      "硕人敖敖，说于农郊。四牡有骄，朱幩镳镳。翟茀以朝。大夫夙退，无使君劳。",
      "河水洋洋，北流活活。施罛濊濊，鳣鲔发发。葭菼揭揭，庶姜孽孽，庶士有朅。"
    ],
    "tags": [
      "周",
      "诗经",
      "国风",
      "卫风"
    ]
  },
  {
    "title": "氓",
    "author": "",
    "paragraphs": [
      "氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。",
      "乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。",
      "桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。",
      "桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士二其行。士也罔极，二三其德。",
      "三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。",
      "及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！"
    ],
    "tags": [
      "周",
      "诗经",
      "国风",
      "卫风"
    ]
  },
  {
    "title": "竹竿",
    "author": "",
    "paragraphs": [
      "籊籊竹竿，以钓于淇。岂不尔思？远莫致之。",
      "泉源在左，淇水在右。女子有行，远兄弟父母。",
      "淇水在右，泉源在左。巧笑之瑳，佩玉之傩。",
      "淇水滺滺，桧楫松舟。驾言出游，以写我忧。"
    ],
    "tags": [
      "周",
      "诗经",
      "国风",
      "卫风"
    ]
  },
  {
    "title": "芄兰",
    "author": "",
    "paragraphs": [
      "芄兰之支，童子佩觿。虽则佩觿，能不我知。容兮遂兮，垂带悸兮。",
      "芄兰之叶，童子佩韘。虽则佩韘，能不我甲。容兮遂兮，垂带悸兮。"
    ],
    "tags": [
      "周",
      "诗经",
      "国风",
      "卫风"
    ]
  },
  {
    "title": "河广",
    "author": "",
    "paragraphs": [
      "谁谓河广？一苇杭之。谁谓宋远？跂予望之。",
      "谁谓河广？曾不容刀。谁谓宋远？曾不崇朝。"
    ],
    "tags": [
      "周",
      "诗经",
      "国风",
      "卫风"
    ]
  },
  {
    "title": "伯兮",
    "author": "",
    "paragraphs": [
      "伯兮朅兮，邦之桀兮。伯也执殳，为王前驱。",
      "自伯之东，首如飞蓬。岂无膏沐？谁适为容！",
      "其雨其雨，杲杲出日。愿言思伯，甘心首疾。",
      "焉得谖草？言树之背。愿言思伯。使我心痗。"
    ],
    "tags": [
      "周",
      "诗经",
      "国风",
      "卫风"
    ]
  },
  {
    "title": "有狐",
    "author": "",
    "paragraphs": [
      "有狐绥绥，在彼淇梁。心之忧矣，之子无裳。",
      "有狐绥绥，在彼淇厉。心之忧矣，之子无带。",
      "有狐绥绥，在彼淇侧。心之忧矣，之子无服。"
    ],
    "tags": [
      "周",
      "诗经",
      "国风",
      "卫风"
    ]
  },
  {
    "title": "木瓜",
    "author": "",
    "paragraphs": [
      "投我以木瓜，报之以琼琚。匪报也，永以为好也！",
      "投我以木桃，报之以琼瑶。匪报也，永以为好也！",
      "投我以木李，报之以琼九。匪报也，永以为好也！"
    ],
    "tags": [
      "周",
      "诗经",
      "国风",
      "卫风"
    ]
  },
  {
    "title": "黍离",
    "author": "",
    "paragraphs": [
      "彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？",
      "彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？",
      "彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？"
    ],
    "tags": [
      "周",
      "诗经",
      "国风",
      "王风"
    ]
  },
  {
    "title": "君子于役",
    "author": "",
    "paragraphs": [
      "君子于役，不知其期。曷至哉？鸡栖于埘。日之夕矣，羊牛下来。君子于役，如之何勿思！",
      "君子于役，不日不月。曷其有佸？鸡栖于桀。日之夕矣，羊牛下括。君子于役，苟无饥渴？"
    ],
    "tags": [
      "周",
      "诗经",
      "国风",
      "王风"
    ]
  },
  {
    "title": "君子阳阳",
    "author": "",
    "paragraphs": [
      "君子阳阳，左执簧，右招我由房，其乐只且！",
      "君子陶陶，左执翿，右招我由敖，其乐只且！"
    ],
    "tags": [
      "周",
      "诗经",
      "国风",
      "王风"
    ]
  },
  {
    "title": "扬之水",
    "author": "",
    "paragraphs": [
      "扬之水，不流束薪。彼其之子，不与我戍申。怀哉怀哉，曷月予还归哉？",
      "扬之水，不流束楚。彼其之子，不与我戍甫。怀哉怀哉，曷月予还归哉？",
      "扬之水，不流束蒲。彼其之子，不与我戍许。怀哉怀哉，曷月予还归哉？"
    ],
    "tags": [
      "周",
      "诗经",
      "国风",
      "王风"
    ]
  },
  {
    "title": "中谷有蓷",
    "author": "",
    "paragraphs": [
      "中谷有蓷，暵其干矣。有女仳离，慨其叹矣。慨其叹矣，遇人之艰难矣。",
      "中谷有蓷，暵其修矣。有女仳离，条其歗矣。条其歗矣，遇人之不淑矣。",
      "中谷有蓷，暵其湿矣。有女仳离，啜其泣矣。啜其泣矣，何嗟及矣。"
    ],
    "tags": [
      "周",
      "诗经",
      "国风",
      "王风"
    ]
  },
  {
    "title": "兔爰",
    "author": "",
    "paragraphs": [
      "有兔爰爰，雉离于罗。我生之初，尚无为；我生之后，逢此百罹。尚寐无吪。",
      "有兔爰爰，雉离于罦。我生之初，尚无造；我生之后，逢此百忧。尚寐无觉。",
      "有兔爰爰，雉离于罿。我生之初，尚无庸；我生之后，逢此百凶。尚寐无聪。"
    ],
    "tags": [
      "周",
      "诗经",
      "国风",
      "王风"
    ]
  },
  {
    "title": "葛藟",
    "author": "",
    "paragraphs": [
      "绵绵葛藟，在河之浒。终远兄弟，谓他人父。谓他人父，亦莫我顾！",
      "绵绵葛爰，在河之藟。终远兄弟，谓他人母。谓他人母，亦莫我有！",
      "绵绵葛藟，在河之漘。终远兄弟，谓他人昆。谓他人昆，亦莫我闻！"
    ],
    "tags": [
      "周",
      "诗经",
      "国风",
      "王风"
    ]
  },
  {
    "title": "采葛",
    "author": "",
    "paragraphs": [
      "彼采葛兮，一日不见，如三月兮！",
      "彼采萧兮，一日不见，如三秋兮！",
      "彼采艾兮！一日不见，如三岁兮！"
    ],
    "tags": [
      "周",
      "诗经",
      "国风",
      "王风"
    ]
  },
  {
    "title": "大车",
    "author": "",
    "paragraphs": [
      "大车槛槛，毳衣如菼。岂不尔思？畏子不敢。",
      "大车啍啍，毳衣如璊，岂不尔思？畏子不奔。",
      "谷则异室，死则同穴。谓予不信，有如皎日。"
    ],
    "tags": [
      "周",
      "诗经",
      "国风",
      "王风"
    ]
  },
  {
    "title": "丘中有麻",
    "author": "",
    "paragraphs": [
      "丘中有麻，彼留子嗟。彼留子嗟，将其来施施。",
      "丘中有麦，彼留子国。彼留子国，将其来食。",
      "丘中有李，彼留之子。彼留之子，贻我佩九。"
    ],
    "tags": [
      "周",
      "诗经",
      "国风",
      "王风"
    ]
  },
  {
    "title": "缁衣",
    "author": "",
    "paragraphs": [
      "缁衣之宜兮，敝予又改为兮。适子之馆兮。还予授子之粲兮。",
      "缁衣之好兮，敝予又改造兮。适子之馆兮，还予授子之粲兮。",
      "缁衣之席兮，敝予又改作兮。适子之馆兮，还予授子之粲兮。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "将仲子",
    "author": "",
    "paragraphs": [
      "将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。",
      "将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。",
      "将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "叔于田",
    "author": "",
    "paragraphs": [
      "叔于田，巷无居人。岂无居人？不如叔也。洵美且仁。",
      "叔于狩，巷无饮酒。岂无饮酒？不如叔也。洵美且好。",
      "叔适野，巷无服马。岂无服马？不如叔也。洵美且武。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "大叔于田",
    "author": "",
    "paragraphs": [
      "叔于田，乘乘马。执辔如组，两骖如舞。叔在薮，火烈具举。襢裼暴虎，献于公所。将叔勿狃，戒其伤女。",
      "叔于田，乘乘黄。两服上襄，两骖雁行。叔在薮，火烈具扬。叔善射忌，又良御忌。抑罄控忌，抑纵送忌。",
      "叔于田，乘乘鸨。两服齐首，两骖如手。叔在薮，火烈具阜。叔马慢忌，叔发罕忌，抑释掤忌，抑鬯弓忌。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "清人",
    "author": "",
    "paragraphs": [
      "清人在彭，驷介旁旁。二矛重英，河上乎翱翔。",
      "清人在消，驷介麃麃。二矛重乔，河上乎逍遥。",
      "清人在轴，驷介陶陶。左旋右抽，中军作好。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "羔裘",
    "author": "",
    "paragraphs": [
      "羔裘如濡，洵直且侯。彼其之子，舍命不渝。",
      "羔裘豹饰，孔武有力。彼其之子，邦之司直。",
      "羔裘晏兮，三英粲兮。彼其之子，邦之彦兮。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "遵大路",
    "author": "",
    "paragraphs": [
      "遵大路兮，掺执子之袪兮。无我恶兮，不蓵故也！",
      "遵大路兮，掺执子之手兮。无我魗兮，不蓵好也！"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "女曰鸡鸣",
    "author": "",
    "paragraphs": [
      "女曰鸡鸣，士曰昧旦。子兴视夜，明星有烂。将翱将翔，弋凫与雁。",
      "弋言加之，与子宜之。宜言饮酒，与子偕老。琴瑟在御，莫不静好。",
      "知子之来之，杂佩以赠之。知子之顺之，杂佩以问之。知子之好之，杂佩以报之。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "有女同车",
    "author": "",
    "paragraphs": [
      "有女同车，颜如舜华。将翱将翔，佩玉琼琚。彼美孟姜，洵美且都。",
      "有女同行，颜如舜英。将翱将翔，佩玉将将。彼美孟姜，德音不忘。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "山有扶苏",
    "author": "",
    "paragraphs": [
      "山有扶苏，隰有荷华。不见子都，乃见狂且。",
      "山有乔松，隰有游龙，不见子充，乃见狡童。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "萚兮",
    "author": "",
    "paragraphs": [
      "萚兮萚兮，风其吹女。叔兮伯兮，倡予和女。",
      "萚兮萚兮，风其漂女。叔兮伯兮，倡予要女。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "狡童",
    "author": "",
    "paragraphs": [
      "彼狡童兮，不与我言兮。维子之故，使我不能餐兮。",
      "彼狡童兮，不与我食兮。维子之故，使我不能息兮。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "褰裳",
    "author": "",
    "paragraphs": [
      "子惠思我，褰裳涉溱。子不我思，岂无他人？狂童之狂也且！",
      "子惠思我，褰裳涉洧。子不我思，岂无他士？狂童之狂也且！"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "丰",
    "author": "",
    "paragraphs": [
      "子之丰兮，俟我乎巷兮，悔予不送兮。",
      "子之昌兮，俟我乎堂兮，悔予不将兮。",
      "衣锦褧衣，裳锦褧裳。叔兮伯兮，驾予与行。",
      "裳锦褧裳，衣锦褧衣。叔兮伯兮，驾予与归。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "东门之墠",
    "author": "",
    "paragraphs": [
      "东门之墠，茹藘在阪。其室则迩，其人甚远。",
      "东门之栗，有践家室。岂不尔思？子不我即！"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "风雨",
    "author": "",
    "paragraphs": [
      "风雨凄凄，鸡鸣喈喈，既见君子。云胡不夷？",
      "风雨潇潇，鸡鸣胶胶。既见君子，云胡不瘳？",
      "风雨如晦，鸡鸣不已。既见君子，云胡不喜？"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "子衿",
    "author": "",
    "paragraphs": [
      "青青子衿，悠悠我心。纵我不往，子宁不嗣音？",
      "青青子佩，悠悠我思。纵我不往，子宁不来？",
      "挑兮达兮，在城阙兮。一日不见，如三月兮。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "扬之水",
    "author": "",
    "paragraphs": [
      "扬之水，不流束楚。终鲜兄弟，维予与女。无信人之言，人实诳女。",
      "扬之水，不流束薪。终鲜兄弟，维予二人。无信人之言，人实不信。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "出其东门",
    "author": "",
    "paragraphs": [
      "出其东门，有女如云。虽则如云。匪我思存。缟衣綦巾，聊乐我员。",
      "出其闉阇，有女如荼。虽则如荼，匪我思且。缟衣茹藘，聊可与娱。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "野有蔓草",
    "author": "",
    "paragraphs": [
      "野有蔓草，零露漙兮。有美一人，清扬婉兮。邂逅相遇，适我愿兮。",
      "野有蔓草，零露瀼瀼。有美一人，婉如清扬。邂逅相遇，与子偕臧。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "溱洧",
    "author": "",
    "paragraphs": [
      "溱与洧，方涣涣兮。士与女，方秉蕳兮。女曰观乎？士曰既且。且往观乎？",
      "洧之外，洵訏且乐。维士与女，伊其相谑，赠之以勺药。",
      "溱与洧，浏其清矣。士与女，殷其盈矣。女曰观乎？士曰既且。且往观乎？",
      "洧之外，洵訏且乐。维士与女，伊其将谑，赠之以勺药。"
    ],
    "tags": [
      "周",
      "诗经",
      "国风",
      "郑风"
    ]
  },
  {
    "title": "鸡鸣",
    "author": "",
    "paragraphs": [
      "鸡既鸣矣，朝既盈矣。匪鸡则鸣，苍蝇之声。",
      "东方明矣，朝既昌矣。匪东方则明，月出之光。",
      "虫飞薨薨，甘与子同梦。会且归矣，无庶予子憎。"
    ],
    "tags": [
      "周",
      "诗经",
      "国风",
      "齐风"
    ]
  },
  {
    "title": "还",
    "author": "",
    "paragraphs": [
      "子之还兮，遭我乎狃之间兮。并驱从两肩兮，揖我谓我儇兮。",
      "子之茂兮，遭我乎狃之道兮。并驱从两牡兮，揖我谓我好兮。",
      "子之昌兮，遭我乎狃之阳兮。并驱从两狼兮，揖我谓我臧兮。"
    ],
    "tags": [
      "周",
      "诗经",
      "国风",
      "齐风"
    ]
  },
  {
    "title": "着",
    "author": "",
    "paragraphs": [
      "俟我于着乎而，充耳以素乎而，尚之以琼华乎而。",
      "俟我于庭乎而，充耳以青乎而，尚之以琼莹乎而。",
      "俟我于堂乎而，充耳以黄乎而，尚之以琼英乎而。"
    ],
    "tags": [
      "周",
      "诗经",
      "国风",
      "齐风"
    ]
  },
  {
    "title": "东方之日",
    "author": "",
    "paragraphs": [
      "东方之日兮，彼姝者子，在我室兮。在我室兮，履我即兮。",
      "东方之月兮，彼姝者子，在我闼兮。在我闼兮，履我发兮。"
    ],
    "tags": [
      "周",
      "诗经",
      "国风",
      "齐风"
    ]
  },
  {
    "title": "东方未明",
    "author": "",
    "paragraphs": [
      "东方未明，颠倒衣裳。颠之倒之，自公召之。",
      "东方未晞，颠倒裳衣。倒之颠之，自公令之。",
      "折柳樊圃，狂夫瞿瞿。不能辰夜，不夙则莫。"
    ],
    "tags": [
      "周",
      "诗经",
      "国风",
      "齐风"
    ]
  },
  {
    "title": "南山",
    "author": "",
    "paragraphs": [
      "南山崔崔，雄狐绥绥。鲁道有荡，齐子由归。既曰归止，曷又怀止？",
      "葛屦五两，冠緌双止。鲁道有荡，齐子庸止。既曰庸止，曷又从止？",
      "蓺麻如之何？衡从其亩。取妻如之何？必告父母。既曰告止，曷又鞠止？",
      "析薪如之何？匪斧不克。取妻如之何？匪媒不得。既曰得止，曷又极止？"
    ],
    "tags": [
      "周",
      "诗经",
      "国风",
      "齐风"
    ]
  },
  {
    "title": "甫田",
    "author": "",
    "paragraphs": [
      "无田甫田，维莠骄骄。无思远人，劳心忉忉。",
      "无田甫田，维莠桀桀。无思远人，劳心怛怛。",
      "婉兮娈兮。总角丱兮。未几见兮，突而弁兮！"
    ],
    "tags": [
      "周",
      "诗经",
      "国风",
      "齐风"
    ]
  },
  {
    "title": "卢令",
    "author": "",
    "paragraphs": [
      "卢令令，其人美且仁。",
      "卢重环，其人美且鬈。",
      "卢重鋂，其人美且偲。"
    ],
    "tags": [
      "周",
      "诗经",
      "国风",
      "齐风"
    ]
  },
  {
    "title": "敝笱",
    "author": "",
    "paragraphs": [
      "敝笱在梁，其鱼鲂鳏。齐子归止，其从如云。",
      "敝笱在梁，其鱼鲂鱮。齐子归止，其从如雨。",
      "敝笱在梁，其鱼唯唯。齐子归止，其从如水。"
    ],
    "tags": [
      "周",
      "诗经",
      "国风",
      "齐风"
    ]
  },
  {
    "title": "载驱",
    "author": "",
    "paragraphs": [
      "载驱薄薄，簟茀朱鞹。鲁道有荡，齐子发夕。",
      "四骊济济，垂辔沵沵。鲁道有荡，齐子岂弟。",
      "汶水汤汤，行人彭彭。鲁道有荡，齐子翱翔。",
      "汶水滔滔，行人儦儦。鲁道有荡，齐了游敖。"
    ],
    "tags": [
      "周",
      "诗经",
      "国风",
      "齐风"
    ]
  },
  {
    "title": "猗嗟",
    "author": "",
    "paragraphs": [
      "猗嗟昌兮，颀而长兮。抑若扬兮，美目扬兮。巧趋跄兮，射则臧兮。",
      "猗嗟名兮，美目清兮。仪既成兮，终日射侯，不出正兮，展我甥兮。",
      "猗嗟娈兮，清扬婉兮。舞则选兮，射则贯兮，四矢反兮，以御乱兮。"
    ],
    "tags": [
      "周",
      "诗经",
      "国风",
      "齐风"
    ]
  },
  {
    "title": "葛屦",
    "author": "",
    "paragraphs": [
      "纠纠葛屦，可以履霜？掺掺女手，可以缝裳？要之襋之，好人服之。",
      "好人提提，宛然左辟，佩其象揥。维是褊心，是以为刺。"
    ],
    "tags": [
      "周",
      "诗经",
      "国风",
      "魏风"
    ]
  },
  {
    "title": "汾沮洳",
    "author": "",
    "paragraphs": [
      "彼汾沮洳，言采其莫。彼其之子，美无度。美无度，殊异乎公路。",
      "彼汾一方，言采其桑。彼其之子，美如英。美如英，殊异乎公行。",
      "彼汾一曲，言采其藚。彼其之子，美如玉。美如玉，殊异乎公族。"
    ],
    "tags": [
      "周",
      "诗经",
      "国风",
      "魏风"
    ]
  },
  {
    "title": "园有桃",
    "author": "",
    "paragraphs": [
      "园有桃，其实之肴。心之忧矣，我歌且谣。不知我者，谓我士也骄。",
      "彼人是哉，子曰何其？心之忧矣，其谁知之？其谁知之，盖亦勿思！",
      "园有棘，其实之食。心之忧矣，聊以行国。不知我者，谓我士也罔极。",
      "彼人是哉，子曰何其？心之忧矣，其谁知之？其谁知之，盖亦勿思！"
    ],
    "tags": [
      "周",
      "诗经",
      "国风",
      "魏风"
    ]
  },
  {
    "title": "陟岵",
    "author": "",
    "paragraphs": [
      "陟彼岵兮，瞻望父兮。父曰：嗟！予子行役，夙夜无已。上慎旃哉，犹来！无止！",
      "陟彼屺兮，瞻望母兮。母曰：嗟！予季行役，夙夜无寐。上慎旃哉，犹来！无弃！",
      "陟彼冈兮，瞻望兄兮。兄曰：嗟！予弟行役，夙夜必偕。上慎旃哉，犹来！无死！"
    ],
    "tags": [
      "周",
      "诗经",
      "国风",
      "魏风"
    ]
  },
  {
    "title": "十亩之间",
    "author": "",
    "paragraphs": [
      "十亩之间兮，桑者闲闲兮，行与子还兮。",
      "十亩之外兮，桑者泄泄兮，行与子逝兮。"
    ],
    "tags": [
      "周",
      "诗经",
      "国风",
      "魏风"
    ]
  },
  {
    "title": "伐檀",
    "author": "",
    "paragraphs": [
      "坎坎伐檀兮，置之河之干兮。河水清且涟猗。不稼不穑，胡取禾三百廛兮？",
      "不狩不猎，胡瞻尔庭有县貆兮？彼君子兮，不素餐兮！",
      "坎坎伐辐兮，置之河之侧兮。河水清且直猗。不稼不穑，胡取禾三百亿兮？",
      "不狩不猎，胡瞻尔庭有县特兮？彼君子兮，不素食兮！",
      "坎坎伐轮兮，置之河之漘兮。河水清且沦猗。不稼不穑，胡取禾三百囷兮？",
      "不狩不猎，胡瞻尔庭有县鹑兮？彼君子兮，不素飧兮！"
    ],
    "tags": [
      "周",
      "诗经",
      "国风",
      "魏风"
    ]
  },
  {
    "title": "硕鼠",
    "author": "",
    "paragraphs": [
      "硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。",
      "硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。",
      "硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？"
    ],
    "tags": [
      "周",
      "诗经",
      "国风",
      "魏风"
    ]
  },
  {
    "title": "蟋蟀",
    "author": "",
    "paragraphs": [
      "蟋蟀在堂，岁聿其莫。今我不乐，日月其除。无已大康，职思其居。好乐无荒，良士瞿瞿。",
      "蟋蟀在堂，岁聿其逝。今我不乐，日月其迈。无已大康，职思其外。好乐无荒，良士蹶蹶。",
      "蟋蟀在堂，役车其休。今我不乐，日月其慆。无以大康。职思其忧。好乐无荒，良士休休。"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "山有枢",
    "author": "",
    "paragraphs": [
      "山有枢，隰有榆。子有衣裳，弗曳弗娄。子有车马，弗驰弗驱。宛其死矣，他人是愉。",
      "山有栲，隰有杻。子有廷内，弗洒弗扫。子有钟鼓，弗鼓弗考。宛其死矣，他人是保。",
      "山有漆，隰有栗。子有酒食，何不日鼓瑟？且以喜乐，且以永日。宛其死矣，他人入室。"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "扬之水",
    "author": "",
    "paragraphs": [
      "扬之水，白石凿凿。素衣朱襮，从子于沃。既见君子，云何不乐？",
      "扬之水，白石皓皓。素衣朱绣，从子于鹄。既见君子，云何其忧？",
      "扬之水，白石粼粼。我闻有命，不敢以告人。"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "椒聊",
    "author": "",
    "paragraphs": [
      "椒聊之实，蕃衍盈升。彼其之子，硕大无朋。椒聊且，远条且。",
      "椒聊之实，蕃衍盈匊。彼其之子，硕大且笃。椒聊且，远条且。"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "绸缪",
    "author": "",
    "paragraphs": [
      "绸缪束薪，三星在天。今夕何夕，见此良人？子兮子兮，如此良人何？",
      "绸缪束刍，三星在隅。今夕何夕，见此邂逅？子兮子兮，如此邂逅何？",
      "绸缪束楚，三星在户。今夕何夕，见此粲者？子兮子兮，如此粲者何？"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "杕杜",
    "author": "",
    "paragraphs": [
      "有杕之杜，其叶湑湑。独行踽踽。岂无他人？不如我同父。嗟行之人，胡不比焉？人无兄弟，胡不佽焉？",
      "有杕之杜，其叶箐箐。独行睘睘。岂无他人？不如我同姓。嗟行之人，胡不比焉？人无兄弟，胡不佽焉？"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "羔裘",
    "author": "",
    "paragraphs": [
      "羔裘豹祛，自我人居居。岂无他人？维子之故。",
      "羔裘豹褎，自我人究究。岂无他人？维子之好。"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "鸨羽",
    "author": "",
    "paragraphs": [
      "肃肃鸨羽，集于苞栩。王事靡盬，不能蓺稷黍。父母何怙？悠悠苍天，曷其有所？",
      "肃肃鸨翼，集于苞棘。王事靡盬，不能蓺黍稷。父母何食？悠悠苍天，曷其有极？",
      "肃肃鸨行，集于苞桑，王事靡盬，不能蓺稻梁。父母何尝？悠悠苍天，曷其有常？"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "无衣",
    "author": "",
    "paragraphs": [
      "岂曰无衣七兮？不如子之衣，安且吉兮！",
      "岂曰无衣六兮？不如子之衣，安且燠兮！"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "有杕之杜",
    "author": "",
    "paragraphs": [
      "有杕之杜，生于道左。彼君子兮，噬肯适我？中心好之，曷饮食之？",
      "有杕之杜，生于道周。彼君子兮，噬肯来游？中心好之，曷饮食之？"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "葛生",
    "author": "",
    "paragraphs": [
      "葛生蒙楚，蔹蔓于野。予美亡此，谁与？独处？",
      "葛生蒙棘，蔹蔓于域。予美亡此，谁与？独息？",
      "角枕粲兮，锦衾烂兮。予美亡此，谁与？独旦？",
      "夏之日，冬之夜。百岁之后，归于其居。",
      "冬之夜，夏之日。百岁之后，归于其室。"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "采苓",
    "author": "",
    "paragraphs": [
      "采苓采苓，首阳之巅。人之为言，苟亦无信。舍旃舍旃，苟亦无然。人之为言，胡得焉？",
      "采苦采苦，首阳之下。人之为言，苟亦无与。舍旃舍旃，苟亦无然。人之为言，胡得焉？",
      "采葑采葑，首阳之东。人之为言，苟亦无从。舍旃舍旃，苟亦无然。人之为言，胡得焉？"
    ],
    "tags": [
      "周",
      "诗经",
      "国风",
      "唐风"
    ]
  },
  {
    "title": "车邻",
    "author": "",
    "paragraphs": [
      "有车邻邻，有马白颠。未见君子，寺人之令。",
      "阪有漆，隰有栗。既见君子，并坐鼓瑟。今者不乐，逝者其耋。",
      "阪有桑，隰有杨。既见君子，并坐鼓簧。今者不乐，逝者其亡。"
    ],
    "tags": [
      "周",
      "诗经",
      "国风",
      "秦风"
    ]
  },
  {
    "title": "驷驖",
    "author": "",
    "paragraphs": [
      "驷驖孔阜，六辔在手。公之媚子，从公于狩。",
      "奉时辰牡，辰牡孔硕。公曰左之，舍拔则获。",
      "游于北园，四马既闲。輶车鸾镳，载猃歇骄。"
    ],
    "tags": [
      "周",
      "诗经",
      "国风",
      "秦风"
    ]
  },
  {
    "title": "小戎",
    "author": "",
    "paragraphs": [
      "小戎俴收，五楘梁辀。游环胁驱，阴靷鋈续。文茵畅毂，驾我骐馵。",
      "言念君子，温其如玉。在其板屋，乱我心曲。",
      "四牡孔阜，六辔在手。骐骝是中，騧骊是骖。龙盾之合，鋈以觼軜。",
      "言念君子，温其在邑。方何为期？胡然我念之！",
      "俴驷孔群，厹矛鋈錞。蒙伐有苑，虎韔镂膺。交韔二弓，竹闭绲縢。",
      "言念君子，载寝载兴。厌厌良人，秩秩德音。"
    ],
    "tags": [
      "周",
      "诗经",
      "国风",
      "秦风"
    ]
  },
  {
    "title": "蒹葭",
    "author": "",
    "paragraphs": [
      "蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。",
      "蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。",
      "蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。"
    ],
    "tags": [
      "周",
      "诗经",
      "国风",
      "秦风"
    ]
  },
  {
    "title": "终南",
    "author": "",
    "paragraphs": [
      "终南何有？有条有梅。君子至止，锦衣狐裘。颜如渥丹，其君也哉！",
      "终南何有？有纪有堂。君子至止，黻衣绣裳。佩玉将将，寿考不忘！"
    ],
    "tags": [
      "周",
      "诗经",
      "国风",
      "秦风"
    ]
  },
  {
    "title": "黄鸟",
    "author": "",
    "paragraphs": [
      "交交黄鸟，止于棘。谁从穆公？子车奄息。维此奄息，百夫之特。",
      "临其穴，惴惴其栗。彼苍者天，歼我良人！如可赎兮，人百其身！",
      "交交黄鸟，止于桑。谁从穆公？子车仲行。维此仲行，百夫之防。",
      "临其穴，惴惴其栗。彼苍者天，歼我良人！如可赎兮，人百其身！",
      "交交黄鸟，止于楚。谁从穆公？子车针虎。维此针虎，百夫之御。",
      "临其穴，惴惴其栗。彼苍者天，歼我良人！如可赎兮，人百其身！"
    ],
    "tags": [
      "周",
      "诗经",
      "国风",
      "秦风"
    ]
  },
  {
    "title": "晨风",
    "author": "",
    "paragraphs": [
      "鴥彼晨风，郁彼北林。未见君子，忧心钦钦。如何如何，忘我实多！",
      "山有苞栎，隰有六駮。未见君子，忧心靡乐。如何如何，忘我实多！",
      "山有苞棣，隰有树檖。未见君子，忧心如醉。如何如何，忘我实多！"
    ],
    "tags": [
      "周",
      "诗经",
      "国风",
      "秦风"
    ]
  },
  {
    "title": "无衣",
    "author": "",
    "paragraphs": [
      "岂曰无衣？与子同袍。王于兴师，修我戈矛。与子同仇！",
      "岂曰无衣？与子同泽。王于兴师，修我矛戟。与子偕作！",
      "岂曰无衣？与子同裳。王于兴师，修我甲兵。与子偕行！"
    ],
    "tags": [
      "周",
      "诗经",
      "国风",
      "秦风"
    ]
  },
  {
    "title": "渭阳",
    "author": "",
    "paragraphs": [
      "我送舅氏，曰至渭阳。何以赠之？路车乘黄。",
      "我送舅氏，悠悠我思。何以赠之？琼瑰玉佩。"
    ],
    "tags": [
      "周",
      "诗经",
      "国风",
      "秦风"
    ]
  },
  {
    "title": "权舆",
    "author": "",
    "paragraphs": [
      "于我乎，夏屋渠渠，今也每食无余。于嗟乎，不承权舆！",
      "于我乎，每食四簋，今也每食不饱。于嗟乎，不承权舆！"
    ],
    "tags": [
      "周",
      "诗经",
      "国风",
      "秦风"
    ]
  },
  {
    "title": "宛丘",
    "author": "",
    "paragraphs": [
      "子之汤兮，宛丘之上兮。洵有情兮，而无望兮。",
      "坎其击鼓，宛丘之下。无冬无夏，值其鹭羽。",
      "坎其击缶，宛丘之道。无冬无夏，值其鹭翿。"
    ],
    "tags": [
      "周",
      "诗经",
      "国风",
      "陈风"
    ]
  },
  {
    "title": "东门之枌",
    "author": "",
    "paragraphs": [
      "东门之枌，宛丘之栩。子仲之子，婆娑其下。",
      "穀旦于差，南方之原。不绩其麻，市也婆娑。",
      "穀旦于逝，越以鬷迈。视尔如荍，贻我握椒。"
    ],
    "tags": [
      "周",
      "诗经",
      "国风",
      "陈风"
    ]
  },
  {
    "title": "衡门",
    "author": "",
    "paragraphs": [
      "衡门之下，可以栖迟。泌之洋洋，可以乐饥。",
      "岂其食鱼，必河之鲂？岂其取妻，必齐之姜？",
      "岂其食鱼，必河之鲤？岂其取妻，必宋之子？"
    ],
    "tags": [
      "周",
      "诗经",
      "国风",
      "陈风"
    ]
  },
  {
    "title": "东门之池",
    "author": "",
    "paragraphs": [
      "东门之池，可以沤麻。彼美淑姬，可与晤歌。",
      "东门之池，可以沤纻。彼美淑姬，可与晤语。",
      "东门之池，可以沤菅。彼美淑姬，可与晤言。"
    ],
    "tags": [
      "周",
      "诗经",
      "国风",
      "陈风"
    ]
  },
  {
    "title": "东门之杨",
    "author": "",
    "paragraphs": [
      "东门之杨，其叶牂牂。昏以为期，明星煌煌。",
      "东门之杨，其叶肺肺。昏以为期，明星晢晢。"
    ],
    "tags": [
      "周",
      "诗经",
      "国风",
      "陈风"
    ]
  },
  {
    "title": "墓门",
    "author": "",
    "paragraphs": [
      "墓门有棘，斧以斯之。夫也不良，国人知之。知而不已，谁昔然矣。",
      "墓门有梅，有鸮萃止。夫也不良，歌以讯之。讯予不顾，颠倒思予。"
    ],
    "tags": [
      "周",
      "诗经",
      "国风",
      "陈风"
    ]
  },
  {
    "title": "防有鹊巢",
    "author": "",
    "paragraphs": [
      "防有鹊巢，邛有旨苕。谁侜予美？心焉忉忉。",
      "中唐有甓，邛有旨鷊。谁侜予美？心焉惕惕。"
    ],
    "tags": [
      "周",
      "诗经",
      "国风",
      "陈风"
    ]
  },
  {
    "title": "月出",
    "author": "",
    "paragraphs": [
      "月出皎兮。佼人僚兮。舒窈纠兮。劳心悄兮。",
      "月出皓兮。佼人懰兮。舒忧受兮。劳心慅兮。",
      "月出照兮。佼人燎兮。舒夭绍兮。劳心惨兮。"
    ],
    "tags": [
      "周",
      "诗经",
      "国风",
      "陈风"
    ]
  },
  {
    "title": "株林",
    "author": "",
    "paragraphs": [
      "胡为乎株林？从夏南！匪适株林，从夏南！",
      "驾我乘马，说于株野。乘我乘驹，朝食于株！"
    ],
    "tags": [
      "周",
      "诗经",
      "国风",
      "陈风"
    ]
  },
  {
    "title": "泽陂",
    "author": "",
    "paragraphs": [
      "彼泽之陂，有蒲与荷。有美一人，伤如之何？寤寐无为，涕泗滂沱。",
      "彼泽之陂，有蒲与蕳。有美一人，硕大且卷。寤寐无为，中心悁悁。",
      "彼泽之陂，有蒲菡萏。有美一人，硕大且俨。寤寐无为，辗转伏枕。"
    ],
    "tags": [
      "周",
      "诗经",
      "国风",
      "陈风"
    ]
  },
  {
    "title": "羔裘",
    "author": "",
    "paragraphs": [
      "羔裘逍遥，狐裘以朝。岂不尔思？劳心忉忉。",
      "羔裘翱翔，狐裘在堂。岂不尔思？我心忧伤。",
      "羔裘如膏，日出有曜。岂不尔思？中心是悼。"
    ],
    "tags": [
      "周",
      "诗经",
      "国风",
      "桧风"
    ]
  },
  {
    "title": "素冠",
    "author": "",
    "paragraphs": [
      "庶见素冠兮，棘人栾栾兮。劳心慱慱兮。",
      "庶见素衣兮，我心伤悲兮。聊与子同归兮。",
      "庶见素韠兮，我心蕴结兮。聊与子如一兮。"
    ],
    "tags": [
      "周",
      "诗经",
      "国风",
      "桧风"
    ]
  },
  {
    "title": "隰有苌楚",
    "author": "",
    "paragraphs": [
      "隰有苌楚，猗傩其枝，夭之沃沃，乐子之无知。",
      "隰有苌楚，猗傩其华，夭之沃沃。乐子之无家。",
      "隰有苌楚，猗傩其实，夭之沃沃。乐子之无室。"
    ],
    "tags": [
      "周",
      "诗经",
      "国风",
      "桧风"
    ]
  },
  {
    "title": "匪风",
    "author": "",
    "paragraphs": [
      "匪风发兮，匪车偈兮。顾瞻周道，中心怛兮。",
      "匪风飘兮，匪车嘌兮。顾瞻周道，中心吊兮。",
      "谁能亨鱼？溉之釜鬵。谁将西归？怀之好音。"
    ],
    "tags": [
      "周",
      "诗经",
      "国风",
      "桧风"
    ]
  },
  {
    "title": "蜉蝣",
    "author": "",
    "paragraphs": [
      "蜉蝣之羽，衣裳楚楚。心之忧矣，于我归处。",
      "蜉蝣之翼，采采衣服。心之忧矣，于我归息。",
      "蜉蝣掘阅，麻衣如雪。心之忧矣，于我归说。"
    ],
    "tags": [
      "周",
      "诗经",
      "国风",
      "曹风"
    ]
  },
  {
    "title": "候人",
    "author": "",
    "paragraphs": [
      "彼候人兮，何戈与祋。彼其之子，三百赤芾。",
      "维鹈在梁，不濡其翼。彼其之子，不称其服。",
      "维鹈在梁，不濡其咮。彼其之子，不遂其媾。",
      "荟兮蔚兮，南山朝隮。婉兮娈兮，季女斯饥。"
    ],
    "tags": [
      "周",
      "诗经",
      "国风",
      "曹风"
    ]
  },
  {
    "title": "鳲鸠",
    "author": "",
    "paragraphs": [
      "鳲鸠在桑，其子七兮。淑人君子，其仪一兮。其仪一兮，心如结兮。",
      "鳲鸠在桑，其子在梅。淑人君子，其带伊丝。其带伊丝，其弁伊骐。",
      "鳲鸠在桑，其子在棘。淑人君子，其仪不忒。其仪不忒，正是四国。",
      "鳲鸠在桑，其子在榛。淑人君子，正是国人，正是国人。胡不万年？"
    ],
    "tags": [
      "周",
      "诗经",
      "国风",
      "曹风"
    ]
  },
  {
    "title": "下泉",
    "author": "",
    "paragraphs": [
      "冽彼下泉，浸彼苞稂。忾我寤叹，念彼周京。",
      "冽彼下泉，浸彼苞萧。忾我寤叹，念彼京周。",
      "冽彼下泉，浸彼苞蓍。忾我寤叹，念彼京师。",
      "芃芃黍苗，阴雨膏之。四国有王，郇伯劳之。"
    ],
    "tags": [
      "周",
      "诗经",
      "国风",
      "曹风"
    ]
  },
  {
    "title": "七月",
    "author": "",
    "paragraphs": [
      "七月流火，九月授衣。一之日觱发，二之日栗烈。无衣无褐，何以卒岁？",
      "三之日于耜，四之日举趾。同我妇子，馌彼南亩。田畯至喜。",
      "七月流火，九月授衣。春日载阳，有鸣仓庚。女执懿筐，遵彼微行，爰求柔桑。",
      "春日迟迟，采蘩祁祁。女心伤悲，殆及公子同归。",
      "七月流火，八月萑苇。蚕月条桑，取彼斧斨。以伐远扬，猗彼女桑。",
      "七月鸣鵙，八月载绩。载玄载黄，我朱孔阳，为公子裳。",
      "四月秀葽，五月鸣蜩。八月其获，十月陨萚。一之日于貉，取彼狐狸，为公子裘。",
      "二之日其同，载缵武功。言私其豵，献豜于公。",
      "五月斯螽动股，六月莎鸡振羽。七月在野，八月在宇，九月在户，十月蟋蟀，入我床下。",
      "穹窒熏鼠，塞向墐户。嗟我妇子，曰为改岁，入此室处。",
      "六月食郁及薁，七月亨葵及菽。八月剥枣，十月获稻。为此春酒，以介眉寿。",
      "七月食瓜，八月断壶，九月叔苴，采荼薪樗。食我农夫。",
      "九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。",
      "昼尔于茅，宵尔索綯，亟其乘屋，其始播百谷。",
      "二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。",
      "朋酒斯飨，曰杀羔羊，跻彼公堂。称彼兕觥：万寿无疆！"
    ],
    "tags": [
      "周",
      "诗经",
      "国风",
      "豳风"
    ]
  },
  {
    "title": "鸱鸮",
    "author": "",
    "paragraphs": [
      "鸱鸮鸱鸮，既取我子，无毁我室。恩斯勤斯，鬻子之闵斯。",
      "迨天之未阴雨，彻彼桑土，绸缪牖户。今女下民，或敢侮予？",
      "予手拮据，予所捋荼。予所蓄租，予口卒瘏，曰予未有室家。",
      "予羽谯谯，予尾翛翛，予室翘翘。风雨所漂摇，予维音哓哓！"
    ],
    "tags": [
      "周",
      "诗经",
      "国风",
      "豳风"
    ]
  },
  {
    "title": "东山",
    "author": "",
    "paragraphs": [
      "我徂东山，慆慆不归。我来自东，零雨其濛。我东曰归，我心西悲。",
      "制彼裳衣，勿士行枚。蜎蜎者蠋，烝在桑野。敦彼独宿，亦在车下。",
      "我徂东山，慆慆不归。我来自东，零雨其濛。果臝之实，亦施于宇。",
      "伊威在室，蠨蛸在户。町畽鹿场，熠耀宵行。不可畏也，伊可怀也。",
      "我徂东山，慆慆不归。我来自东，零雨其濛。鹳鸣于垤，妇叹于室。",
      "洒扫穹窒，我征聿至。有敦瓜苦，烝在栗薪。自我不见，于今三年。",
      "我徂东山，慆慆不归。我来自东，零雨其濛。仓庚于飞，熠耀其羽。",
      "之子于归，皇驳其马。亲结其缡，九十其仪。其新孔嘉，其旧如之何？"
    ],
    "tags": [
      "周",
      "诗经",
      "国风",
      "豳风"
    ]
  },
  {
    "title": "破斧",
    "author": "",
    "paragraphs": [
      "既破我斧，又缺我斨。周公东征，四国是皇。哀我人斯，亦孔之将。",
      "既破我斧，又缺我锜。周公东征，四国是遒。哀我人斯，亦孔之嘉。",
      "既破我斧，又缺我銶。周公东征，四国是遒。哀我人斯，亦孔之休。"
    ],
    "tags": [
      "周",
      "诗经",
      "国风",
      "豳风"
    ]
  },
  {
    "title": "伐柯",
    "author": "",
    "paragraphs": [
      "伐柯如何？匪斧不克。取妻如何？匪媒不得。",
      "伐柯伐柯，其则不远。我觏之子，笾豆有践。"
    ],
    "tags": [
      "周",
      "诗经",
      "国风",
      "豳风"
    ]
  },
  {
    "title": "九罭",
    "author": "",
    "paragraphs": [
      "九罭之鱼，鳟鲂。我觏之子，衮衣绣裳。",
      "鸿飞遵渚，公归无所，于女信处。鸿飞遵六，公归不复，于女信宿。",
      "是以有衮衣兮，无以我公归兮，无使我心悲兮。"
    ],
    "tags": [
      "周",
      "诗经",
      "国风",
      "豳风"
    ]
  },
  {
    "title": "狼跋",
    "author": "",
    "paragraphs": [
      "狼跋其胡，载疐其尾。公孙硕肤，赤舄几几。",
      "狼疐其尾，载跋其胡。公孙硕肤，德音不瑕？"
    ],
    "tags": [
      "周",
      "诗经",
      "国风",
      "豳风"
    ]
  },
  {
    "title": "鹿鸣",
    "author": "",
    "paragraphs": [
      "呦呦鹿鸣，食野之苹。我有嘉宾，鼓瑟吹笙。吹笙鼓簧，承筐是将。人之好我，示我周行。",
      "呦呦鹿鸣，食野之蒿。我有嘉宾，德音孔昭。视民不恌，君子是则是效。我有旨酒，嘉宾式燕以敖。",
      "呦呦鹿鸣，食野之芩。我有嘉宾，鼓瑟鼓琴。鼓瑟鼓琴，和乐且湛。我有旨酒，以燕乐嘉宾之心。"
    ],
    "tags": [
      "周",
      "诗经",
      "小雅",
      "鹿鸣之什"
    ]
  },
  {
    "title": "四牡",
    "author": "",
    "paragraphs": [
      "四牡騑騑，周道倭迟。岂不怀归？王事靡盬，我心伤悲。",
      "四牡騑騑，啴啴骆马。岂不怀归？王事靡盬，不遑启处。",
      "翩翩者鵻，载飞载下，集于苞栩。王事靡盬，不遑将父。",
      "翩翩者鵻，载飞载止，集于苞杞。王事靡盬，不遑将母。",
      "驾彼四骆，载骤骎骎。岂不怀归？是用作歌，将母来谂。"
    ],
    "tags": [
      "周",
      "诗经",
      "小雅",
      "鹿鸣之什"
    ]
  },
  {
    "title": "皇皇者华",
    "author": "",
    "paragraphs": [
      "皇皇者华，于彼原隰。駪駪征夫，每怀靡及。",
      "我马维驹，六辔如濡。载驰载驱，周爰咨诹。",
      "我马维骐，六辔如丝。载驰载驱，周爰咨谋。",
      "我马维骆，六辔沃若。载驰载驱，周爰咨度。",
      "我马维骃，六辔既均。载驰载驱，周爰咨询。"
    ],
    "tags": [
      "周",
      "诗经",
      "小雅",
      "鹿鸣之什"
    ]
  },
  {
    "title": "棠棣",
    "author": "",
    "paragraphs": [
      "棠棣之华，鄂不韡韡。凡今之人，莫如兄弟。",
      "死丧之威，兄弟孔怀。原隰裒矣，兄弟求矣。",
      "脊令在原，兄弟急难。每有良朋，况也永叹。",
      "兄弟阋于墙，外御其务。每有良朋，烝也无戎。",
      "丧乱既平，既安且宁。虽有兄弟，不如友生？",
      "傧尔笾豆，饮酒之饫。兄弟既具，和乐且孺。",
      "妻子好合，如鼓瑟琴。兄弟既翕，和乐且湛。",
      "宜尔室家，乐尔妻帑。是究是图，亶其然乎？"
    ],
    "tags": [
      "周",
      "诗经",
      "小雅",
      "鹿鸣之什"
    ]
  },
  {
    "title": "伐木",
    "author": "",
    "paragraphs": [
      "伐木丁丁，鸟鸣嘤嘤。出自幽谷，迁于乔木。嘤其鸣矣，求其友声。",
      "相彼鸟矣，犹求友声。矧伊人矣，不求友生？神之听之，终和且平。",
      "伐木许许，酾酒有藇！既有肥羜，以速诸父。宁适不来，微我弗顾。",
      "于粲洒扫，陈馈八簋。既有肥牡，以速诸舅。宁适不来，微我有咎。",
      "伐木于阪，酾酒有衍。笾豆有践，兄弟无远。民之失德，乾餱以愆。",
      "有酒湑我，无酒酤我。坎坎鼓我，蹲蹲舞我。迨我暇矣，饮此湑矣。"
    ],
    "tags": [
      "周",
      "诗经",
      "小雅",
      "鹿鸣之什"
    ]
  },
  {
    "title": "天保",
    "author": "",
    "paragraphs": [
      "天保定尔，亦孔之固。俾尔单厚，何福不除？俾尔多益，以莫不庶。",
      "天保定尔，俾尔戬穀。罄无不宜，受天百禄。降尔遐福，维日不足。",
      "天保定尔，以莫不兴。如山如阜，如冈如陵，如川之方至，以莫不增。",
      "吉蠲为饎，是用孝享。禴祠烝尝，于公先王。君曰：卜尔，万寿无疆。",
      "神之吊矣，诒尔多福。民之质矣，日用饮食。群黎百姓，遍为尔德。",
      "如月之恒，如日之升。如南山之寿，不骞不崩。如松柏之茂，无不尔或承。"
    ],
    "tags": [
      "周",
      "诗经",
      "小雅",
      "鹿鸣之什"
    ]
  },
  {
    "title": "采薇",
    "author": "",
    "paragraphs": [
      "采薇采薇，薇亦作止。曰归曰归，岁亦莫止。靡室靡家，玁狁之故。不遑启居，玁狁之故。",
      "采薇采薇，薇亦柔止。曰归曰归，心亦忧止。忧心烈烈，载饥载渴。我戍未定，靡使归聘。",
      "采薇采薇，薇亦刚止。曰归曰归，岁亦阳止。王事靡盬，不遑启处。忧心孔疚，我行不来！",
      "彼尔维何？维常之华。彼路斯何？君子之车。戎车既驾，四牡业业。岂敢定居？一月三捷。",
      "驾彼四牡，四牡骙骙。君子所依，小人所腓。四牡翼翼，象弭鱼服。岂不日戒？玁狁孔棘！",
      "昔我往矣，杨柳依依。今我来思，雨雪霏霏。行道迟迟，载渴载饥。我心伤悲，莫知我哀！"
    ],
    "tags": [
      "周",
      "诗经",
      "小雅",
      "鹿鸣之什"
    ]
  },
  {
    "title": "出车",
    "author": "",
    "paragraphs": [
      "我出我车，于彼牧矣。自天子所，谓我来矣。召彼仆夫，谓之载矣。王事多难，维其棘矣。",
      "我出我车，于彼郊矣。设此旐矣，建彼旄矣。彼旟旐斯，胡不旆旆？忧心悄悄，仆夫况瘁。",
      "王命南仲，往城于方。出车彭彭，旂旐央央。天子命我，城彼朔方。赫赫南仲，玁狁于襄。",
      "昔我往矣，黍稷方华。今我来思，雨雪载途。王事多难，不遑启居。岂不怀归？畏此简书。",
      "喓喓草虫，趯趯阜螽。未见君子，忧心忡忡。既见君子，我心则降。赫赫南仲，薄伐西戎。",
      "春日迟迟，卉木萋萋。仓庚喈喈，采蘩祁祁。执讯获丑，薄言还归。赫赫南仲，玁狁于夷。"
    ],
    "tags": [
      "周",
      "诗经",
      "小雅",
      "鹿鸣之什"
    ]
  },
  {
    "title": "杕杜",
    "author": "",
    "paragraphs": [
      "有杕之杜，有睆其实。王事靡盬，继嗣我日。日月阳止，女心伤止，征夫遑止。",
      "有杕之杜，其叶萋萋。王事靡盬，我心伤悲。卉木萋止，女心悲止，征夫归止！",
      "陟彼北山，言采其杞。王事靡盬，忧我父母。檀车幝幝，四牡痯痯，征夫不远！",
      "匪载匪来，忧心孔疚。斯逝不至，而多为恤。卜筮偕止，会言近止，征夫迩止！"
    ],
    "tags": [
      "周",
      "诗经",
      "小雅",
      "鹿鸣之什"
    ]
  },
  {
    "title": "鱼丽",
    "author": "",
    "paragraphs": [
      "鱼丽于罶，鲿鲨。君子有酒，旨且多。",
      "鱼丽于罶，鲂鳢。君子有酒，多且旨。",
      "鱼丽于罶，鰋鲤。君子有酒，旨且有。物其多矣，",
      "维其嘉矣！物其旨矣，维其偕矣！物其有矣，维其时矣！"
    ],
    "tags": [
      "周",
      "诗经",
      "小雅",
      "鹿鸣之什"
    ]
  },
  {
    "title": "南有嘉鱼",
    "author": "",
    "paragraphs": [
      "南有嘉鱼，烝然罩罩。君子有酒，嘉宾式燕以乐。",
      "南有嘉鱼，烝然汕汕。君子有酒，嘉宾式燕以衎。",
      "南有樛木，甘瓠累之。君子有酒，嘉宾式燕绥之。",
      "翩翩者鵻，烝然来思。君子有酒，嘉宾式燕又思。"
    ],
    "tags": [
      "周",
      "诗经",
      "小雅",
      "南有嘉鱼之什"
    ]
  },
  {
    "title": "南山有台",
    "author": "",
    "paragraphs": [
      "南山有台，北山有莱。乐只君子，邦家之基。乐只君子，万寿无期。",
      "南山有桑，北山有杨。乐只君子，邦家之光。乐只君子，万寿无疆。",
      "南山有杞，北山有李。乐只君子，民之父母。乐只君子，德音不已。",
      "南山有栲，北山有杻。乐只君子，遐不眉寿。乐只君子，德音是茂。",
      "南山有枸，北山有楰。乐只君子，遐不黄耇。乐只君子，保艾尔后。"
    ],
    "tags": [
      "周",
      "诗经",
      "小雅",
      "南有嘉鱼之什"
    ]
  },
  {
    "title": "蓼萧",
    "author": "",
    "paragraphs": [
      "蓼彼萧斯，零露湑兮。既见君子，我心写兮。燕笑语兮，是以有誉处兮。",
      "蓼彼萧斯，零露瀼瀼。既见君子，为龙为光。其德不爽，寿考不忘。",
      "蓼彼萧斯，零露泥泥。既见君子，孔燕岂弟。宜兄宜弟，令德寿岂。",
      "蓼彼萧斯，零露浓浓。既见君子，鞗革忡忡。和鸾雍雍，万福攸同。"
    ],
    "tags": [
      "周",
      "诗经",
      "小雅",
      "南有嘉鱼之什"
    ]
  },
  {
    "title": "湛露",
    "author": "",
    "paragraphs": [
      "湛湛露斯，匪阳不晞。厌厌夜饮，不醉无归。",
      "湛湛露斯，在彼丰草。厌厌夜饮，在宗载考。",
      "湛湛露斯，在彼杞棘。显允君子，莫不令德。",
      "其桐其椅，其实离离。岂弟君子，莫不令仪。"
    ],
    "tags": [
      "周",
      "诗经",
      "小雅",
      "南有嘉鱼之什"
    ]
  },
  {
    "title": "彤弓",
    "author": "",
    "paragraphs": [
      "彤弓弨兮，受言藏之。我有嘉宾，中心贶之。钟鼓既设，一朝飨之。",
      "彤弓弨兮，受言载之。我有嘉宾，中心喜之。钟鼓既设，一朝右之。",
      "彤弓弨兮，受言櫜之。我有嘉宾，中心好之。钟鼓既设，一朝酬之。"
    ],
    "tags": [
      "周",
      "诗经",
      "小雅",
      "南有嘉鱼之什"
    ]
  },
  {
    "title": "菁菁者莪",
    "author": "",
    "paragraphs": [
      "菁菁者莪，在彼中阿。既见君子，乐且有仪。",
      "菁菁者莪，在彼中沚。既见君子，我心则喜。",
      "菁菁者莪，在彼中陵。既见君子，锡我百朋。",
      "泛泛杨舟，载沉载浮。既见君子，我心则休。"
    ],
    "tags": [
      "周",
      "诗经",
      "小雅",
      "南有嘉鱼之什"
    ]
  },
  {
    "title": "六月",
    "author": "",
    "paragraphs": [
      "六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。",
      "比物四骊，闲之维则。维此六月，既成我服。我服既成，于三十里。王于出征，以佐天子。",
      "四牡修广，其大有颙。薄伐玁狁，以奏肤公。有严有翼，共武之服。共武之服，以定王国。",
      "玁狁匪茹，整居焦获。侵镐及方，至于泾阳。织文鸟章，白旆央央。元戎十乘，以先启行。",
      "戎车既安，如轾如轩。四牡既佶，既佶且闲。薄伐玁狁，至于大原。文武吉甫，万邦为宪。",
      "吉甫燕喜，既多受祉。来归自镐，我行永久。饮御诸友，炰鳖脍鲤。侯谁在矣？张仲孝友。"
    ],
    "tags": [
      "周",
      "诗经",
      "小雅",
      "南有嘉鱼之什"
    ]
  },
  {
    "title": "采芑",
    "author": "",
    "paragraphs": [
      "薄言采芑，于彼新田，呈此菑亩。方叔涖止，其车三千。师干之试，方叔率止。",
      "乘其四骐，四骐翼翼。路车有奭，簟茀鱼服，钩膺鞗革。",
      "薄言采芑，于彼新田，于此中乡。方叔涖止，其车三千。旂旐央央，方叔率止。",
      "约軧错衡，八鸾玱玱。服其命服，朱芾斯皇，有玱葱珩。",
      "鴥彼飞隼，其飞戾天，亦集爰止。方叔涖止，其车三千。师干之试，方叔率止。",
      "钲人伐鼓，陈师鞠旅。显允方叔，伐鼓渊渊，振旅阗阗。",
      "蠢尔蛮荆，大邦为仇。方叔元老，克壮其犹。方叔率止，执讯获丑。戎车啴啴，",
      "啴啴焞焞，如霆如雷。显允方叔，征伐玁狁，蛮荆来威。"
    ],
    "tags": [
      "周",
      "诗经",
      "小雅",
      "南有嘉鱼之什"
    ]
  },
  {
    "title": "车攻",
    "author": "",
    "paragraphs": [
      "我车既攻，我马既同。四牡庞庞，驾言徂东。",
      "田车既好，田牡孔阜。东有甫草，驾言行狩。",
      "之子于苗，选徒嚣嚣。建旐设旄，搏兽于敖。",
      "驾彼四牡，四牡奕奕。赤芾金舄，会同有绎。",
      "决拾既佽，弓矢既调。射夫既同，助我举柴。",
      "四黄既驾，两骖不猗。不失其驰，舍矢如破。",
      "萧萧马鸣，悠悠旆旌。徒御不惊，大庖不盈。",
      "之子于征，有闻无声。允矣君子，展也大成。"
    ],
    "tags": [
      "周",
      "诗经",
      "小雅",
      "南有嘉鱼之什"
    ]
  },
  {
    "title": "吉日",
    "author": "",
    "paragraphs": [
      "吉日维戊，既伯既祷。田车既好，四牡孔阜。升彼大阜，从其群丑。",
      "吉日庚午，既差我马。兽之所同，麀鹿麌麌。漆沮之从，天子之所。",
      "瞻彼中原，其祁孔有。儦儦俟俟，或群或友。悉率左右，以燕天子。",
      "既张我弓，既挟我矢。发彼小豝，殪此大兕。以御宾客，且以酌醴。"
    ],
    "tags": [
      "周",
      "诗经",
      "小雅",
      "南有嘉鱼之什"
    ]
  },
  {
    "title": "鸿雁",
    "author": "",
    "paragraphs": [
      "鸿雁于飞，肃肃其羽。之子于征，劬劳于野。爰及矜人，哀此鳏寡。",
      "鸿雁于飞，集于中泽。之子于垣，百堵皆作。虽则劬劳，其究安宅？",
      "鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。"
    ],
    "tags": [
      "周",
      "诗经",
      "小雅",
      "鸿雁之什"
    ]
  },
  {
    "title": "庭燎",
    "author": "",
    "paragraphs": [
      "夜如何其？夜未央，庭燎之光。君子至止，鸾声将将。",
      "夜如何其？夜未艾，庭燎晣晣。君子至止，鸾声哕哕。",
      "夜如何其？夜乡晨，庭燎有辉。君子至止，言观其旂。"
    ],
    "tags": [
      "周",
      "诗经",
      "小雅",
      "鸿雁之什"
    ]
  },
  {
    "title": "沔水",
    "author": "",
    "paragraphs": [
      "沔彼流水，朝宗于海。鴥彼飞隼，载飞载止。嗟我兄弟，邦人诸友。莫肯念乱，谁无父母？",
      "沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。",
      "鴥彼飞隼，率彼中陵。民之讹言，宁莫之惩？我友敬矣，谗言其兴。"
    ],
    "tags": [
      "周",
      "诗经",
      "小雅",
      "鸿雁之什"
    ]
  },
  {
    "title": "鹤鸣",
    "author": "",
    "paragraphs": [
      "鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。他山之石，可以为错。",
      "鹤鸣于九皋，声闻于天。鱼在于渚，或潜在渊。乐彼之园，爰有树檀，其下维谷。他山之石，可以攻玉。"
    ],
    "tags": [
      "周",
      "诗经",
      "小雅",
      "鸿雁之什"
    ]
  },
  {
    "title": "祈父",
    "author": "",
    "paragraphs": [
      "祈父，予王之爪牙。胡转予于恤，靡所止居？",
      "祈父，予王之爪士。胡转予于恤，靡所厎止？",
      "祈父，亶不聪。胡转予于恤？有母之尸饔。"
    ],
    "tags": [
      "周",
      "诗经",
      "小雅",
      "鸿雁之什"
    ]
  },
  {
    "title": "白驹",
    "author": "",
    "paragraphs": [
      "皎皎白驹，食我场苗。絷之维之，以永今朝。所谓伊人，于焉逍遥？",
      "皎皎白驹，食我场藿。絷之维之，以永今夕。所谓伊人，于焉嘉客？",
      "皎皎白驹，贲然来思。尔公尔侯，逸豫无期？慎尔优游，勉尔遁思。",
      "皎皎白驹，在彼空谷。生刍一束，其人如玉。毋金玉尔音，而有遐心。"
    ],
    "tags": [
      "周",
      "诗经",
      "小雅",
      "鸿雁之什"
    ]
  },
  {
    "title": "黄鸟",
    "author": "",
    "paragraphs": [
      "黄鸟黄鸟，无集于穀，无啄我粟。此邦之人，不我肯穀。言旋言归，复我邦族。",
      "黄鸟黄鸟，无集于桑，无啄我粱。此邦之人，不可与明。言旋言归，复我诸兄。",
      "黄鸟黄鸟，无集于栩，无啄我黍。此邦之人，不可与处。言旋言归，复我诸父。"
    ],
    "tags": [
      "周",
      "诗经",
      "小雅",
      "鸿雁之什"
    ]
  },
  {
    "title": "我行其野",
    "author": "",
    "paragraphs": [
      "我行其野，蔽芾其樗。婚姻之故，言就尔居。尔不我畜，复我邦家。",
      "我行其野，言采其蓫。婚姻之故，言就尔宿。尔不我畜，言归斯复。",
      "我行其野，言采其葍。不思旧姻，求尔新特。成不以富，亦祗以异。"
    ],
    "tags": [
      "周",
      "诗经",
      "小雅",
      "鸿雁之什"
    ]
  },
  {
    "title": "斯干",
    "author": "",
    "paragraphs": [
      "秩秩斯干，幽幽南山。如竹苞矣，如松茂矣。兄及弟矣，式相好矣，无相犹矣。",
      "似续妣祖，筑室百堵，西南其户。爰居爰处，爰笑爰语。",
      "约之阁阁，椓之橐橐。风雨攸除，鸟鼠攸去，君子攸芋。",
      "如跂斯翼，如矢斯棘，如鸟斯革，如翚斯飞，君子攸跻。",
      "殖殖其庭，有觉其楹。哙哙其正，哕哕其冥。君子攸宁。",
      "下莞上簟，乃安斯寝。乃寝乃兴，乃占我梦。吉梦维何？维熊维罴，维虺维蛇。",
      "大人占之：维熊维罴，男子之祥；维虺维蛇，女子之祥。",
      "乃生男子，载寝之床。载衣之裳，载弄之璋。其泣喤喤，朱芾斯皇，室家君王。",
      "乃生女子，载寝之地。载衣之裼，载弄之瓦。无非无仪，唯酒食是议，无父母诒罹。"
    ],
    "tags": [
      "周",
      "诗经",
      "小雅",
      "鸿雁之什"
    ]
  },
  {
    "title": "无羊",
    "author": "",
    "paragraphs": [
      "谁谓尔无羊？三百维群。谁谓尔无牛？九十其犉。尔羊来思，其角濈濈。尔牛来思，其耳湿湿。",
      "或降于阿，或饮于池，或寝或讹。尔牧来思，何蓑何笠，或负其餱。三十维物，尔牲则具。",
      "尔牧来思，以薪以蒸，以雌以雄。尔羊来思，矜矜兢兢，不骞不崩。麾之以肱，毕来既升。",
      "牧人乃梦，众维鱼矣，旐维旟矣，大人占之；众维鱼矣，实维丰年；旐维旟矣，室家溱溱。"
    ],
    "tags": [
      "周",
      "诗经",
      "小雅",
      "鸿雁之什"
    ]
  },
  {
    "title": "节南山",
    "author": "",
    "paragraphs": [
      "节彼南山，维石岩岩。赫赫师尹，民具尔瞻。忧心如惔，不敢戏谈。国既卒斩，何用不监！",
      "节彼南山，有实其猗。赫赫师尹，不平谓何。天方荐瘥，丧乱弘多。民言无嘉，惨莫惩嗟。",
      "尹氏大师，维周之氐；秉国之钧，四方是维。天子是毗，俾民不迷。不吊昊天，不宜空我师。",
      "弗躬弗亲，庶民弗信。弗问弗仕，勿罔君子。式夷式已，无小人殆。琐琐姻亚，则无膴仕。",
      "昊天不佣，降此鞠訩。昊天不惠，降此大戾。君子如届，俾民心阕。君子如夷，恶怒是违。",
      "不吊昊天，乱靡有定。式月斯生，俾民不宁。忧心如酲，谁秉国成？不自为政，卒劳百姓。",
      "驾彼四牡，四牡项领。我瞻四方，蹙蹙靡所骋。",
      "方茂尔恶，相尔矛矣。既夷既怿，如相酬矣。",
      "昊天不平，我王不宁。不惩其心，覆怨其正。",
      "家父作诵，以究王訩。式讹尔心，以畜万邦。"
    ],
    "tags": [
      "周",
      "诗经",
      "小雅",
      "节南山之什"
    ]
  },
  {
    "title": "正月",
    "author": "",
    "paragraphs": [
      "正月繁霜，我心忧伤。民之讹言，亦孔之将。念我独兮，忧心京京。哀我小心，癙忧以痒。",
      "父母生我，胡俾我瘉？不自我先，不自我后。好言自口，莠言自口。忧心愈愈，是以有侮。",
      "忧心惸惸，念我无禄。民之无辜，并其臣仆。哀我人斯，于何从禄？瞻乌爰止？于谁之屋？",
      "瞻彼中林，侯薪侯蒸。民今方殆，视天梦梦。既克有定，靡人弗胜。有皇上帝，伊谁云憎？",
      "谓山盖卑，为冈为陵。民之讹言，宁莫之惩。召彼故老，讯之占梦。具曰予圣，谁知乌之雌雄！",
      "谓天盖高，不敢不局。谓地盖厚，不敢不蹐。维号斯言，有伦有脊。哀今之人，胡为虺蜴？",
      "瞻彼阪田，有菀其特。天之杌我，如不我克。彼求我则，如不我得。执我仇仇，亦不我力。",
      "心之忧矣，如或结之。今兹之正，胡然厉矣？燎之方扬，宁或灭之？赫赫宗周，褒姒灭之！",
      "终其永怀，又窘阴雨。其车既载，乃弃尔辅。载输尔载，将伯助予！",
      "无弃尔辅，员于尔辐。屡顾尔仆，不输尔载。终逾绝险，曾是不意。",
      "鱼在于沼，亦匪克乐。潜虽伏矣，亦孔之炤。忧心惨惨，念国之为虐！",
      "彼有旨酒，又有嘉肴。洽比其邻，婚姻孔云。念我独兮，忧心殷殷。",
      "佌佌彼有屋，蔌蔌方有谷。民今之无禄，天夭是椓。哿矣富人，哀此惸独。"
    ],
    "tags": [
      "周",
      "诗经",
      "小雅",
      "节南山之什"
    ]
  },
  {
    "title": "十月之交",
    "author": "",
    "paragraphs": [
      "十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。",
      "日月告凶，不用其行。四国无政，不用其良。彼月而食，则维其常；此日而食，于何不臧。",
      "烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡惨莫惩？",
      "皇父卿士，番维司徒，家伯维宰，仲允膳夫，棸子内史，蹶维趣马，楀维师氏。醘妻煽方处。",
      "抑此皇父，岂曰不时？胡为我作，不即我谋？彻我墙屋，田卒污莱。曰予不戕，礼则然矣。",
      "皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。",
      "黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。",
      "悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。"
    ],
    "tags": [
      "周",
      "诗经",
      "小雅",
      "节南山之什"
    ]
  },
  {
    "title": "雨无正",
    "author": "",
    "paragraphs": [
      "浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。",
      "周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。",
      "如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？",
      "戎成不退，饥成不遂。曾我暬御，惨惨日瘁。凡百君子，莫肯用讯。听言则答，谮言则退。",
      "哀哉不能言，匪舌是出，维躬是瘁。哿矣能言，巧言如流，俾躬处休！",
      "维曰予仕，孔棘且殆。云不何使，得罪于天子；亦云可使，怨及朋友。",
      "谓尔迁于王都。曰予未有室家。鼠思泣血，无言不疾。昔尔出居，谁从作尔室？"
    ],
    "tags": [
      "周",
      "诗经",
      "小雅",
      "节南山之什"
    ]
  },
  {
    "title": "小旻",
    "author": "",
    "paragraphs": [
      "旻天疾威，敷于下土。谋犹回遹，何日斯沮？谋臧不从，不臧覆用。我视谋犹，亦孔之邛。",
      "潝潝訿訿，亦孔之哀。谋之其臧，则具是违。谋之不臧，则具是依。我视谋犹，伊于胡厎。",
      "我龟既厌，不我告犹。谋夫孔多，是用不集。发言盈庭，谁敢执其咎？如匪行迈谋，是用不得于道。",
      "哀哉为犹，匪先民是程，匪大犹是经。维迩言是听，维迩言是争。如彼筑室于道谋，是用不溃于成。",
      "国虽靡止，或圣或否。民虽靡膴，或哲或谋，或肃或艾。如彼泉流，无沦胥以败。",
      "不敢暴虎，不敢冯河。人知其一，莫知其他。战战兢兢，如临深渊，如履薄冰。"
    ],
    "tags": [
      "周",
      "诗经",
      "小雅",
      "节南山之什"
    ]
  },
  {
    "title": "小宛",
    "author": "",
    "paragraphs": [
      "宛彼鸣鸠，翰飞戾天。我心忧伤，念昔先人。明发不寐，有怀二人。",
      "人之齐圣，饮酒温克。彼昏不知，一醉日富。各敬尔仪，天命不又。",
      "中原有菽，庶民采之。螟蛉有子，蜾蠃负之。教诲尔子，式穀似之。",
      "题彼脊令，载飞载鸣。我日斯迈，而月斯征。夙兴夜寐，毋忝尔所生。",
      "交交桑扈，率场啄粟。哀我填寡，宜岸宜狱。握粟出卜，自何能穀？",
      "温温恭人，如集于木。惴惴小心，如临于谷。战战兢兢，如履薄冰。"
    ],
    "tags": [
      "周",
      "诗经",
      "小雅",
      "节南山之什"
    ]
  },
  {
    "title": "小弁",
    "author": "",
    "paragraphs": [
      "弁彼鸴斯，归飞提提。民莫不穀，我独于罹。何辜于天？我罪伊何？心之忧矣，云如之何？",
      "踧踧周道，鞫为茂草。我心忧伤，惄焉如捣。假寐永叹，维忧用老。心之忧矣，疢如疾首。",
      "维桑与梓，必恭敬止。靡瞻匪父，靡依匪母。不属于毛？不罹于里？天之生我，我辰安在？",
      "菀彼柳斯，鸣蜩嘒嘒，有漼者渊，萑苇淠淠。譬彼舟流，不知所届，心之忧矣，不遑假寐。",
      "鹿斯之奔，维足伎伎。雉之朝雊，尚求其雌。譬彼坏木，疾用无枝。心之忧矣，宁莫之知？",
      "相彼投兔，尚或先之。行有死人，尚或墐之。君子秉心，维其忍之。心之忧矣，涕既陨之。",
      "君子信谗，如或酬之。君子不惠，不舒究之。伐木掎矣，析薪扡矣。舍彼有罪，予之佗矣。",
      "莫高匪山，莫浚匪泉。君子无易由言，耳属于垣。无逝我梁，无发我笱。我躬不阅，遑恤我后。"
    ],
    "tags": [
      "周",
      "诗经",
      "小雅",
      "节南山之什"
    ]
  },
  {
    "title": "巧言",
    "author": "",
    "paragraphs": [
      "悠悠昊天，曰父母且。无罪无辜，乱如此幠。昊天已威，予慎无罪。昊天大幠，予慎无辜。",
      "乱之初生，僭始既涵。乱之又生，君子信谗。君子如怒，乱庶遄沮。君子如祉，乱庶遄已。",
      "君子屡盟，乱是用长。君子信盗，乱是用暴。盗言孔甘，乱是用餤。匪其止共，维王之邛。",
      "奕奕寝庙，君子作之。秩秩大猷，圣人莫之。他人有心，予忖度之。跃跃毚兔，遇犬获之。",
      "荏染柔木，君子树之。往来行言，心焉数之。蛇蛇硕言，出自口矣。巧言如簧，颜之厚矣。",
      "彼何人斯？居河之麋。无拳无勇，职为乱阶。既微且尰，尔勇伊何？为犹将多，尔居徒几何？"
    ],
    "tags": [
      "周",
      "诗经",
      "小雅",
      "节南山之什"
    ]
  },
  {
    "title": "何人斯",
    "author": "",
    "paragraphs": [
      "彼何人斯？其心孔艰。胡逝我梁，不入我门？伊谁云从？维暴之云。",
      "二人从行，谁为此祸？胡逝我梁，不入唁我？始者不如今，云不我可",
      "彼何人斯？胡逝我陈？我闻其声，不见其身。不愧于人？不畏于天？",
      "彼何人斯？其为飘风。胡不自北？胡不自南？胡逝我梁？絺搅我心。",
      "尔之安行，亦不遑舍。尔之亟行，遑脂尔车。一者之来，云何其盱。",
      "尔还而入，我心易也。还而不入，否难知也。一者之来，俾我絺也。",
      "伯氏吹埙，仲氏吹篪。及尔如贯，谅不我郑出此三物，以诅尔斯。",
      "为鬼为蜮，则不可得。有靦面目，视人罔极。作此好歌，以极反侧。"
    ],
    "tags": [
      "周",
      "诗经",
      "小雅",
      "节南山之什"
    ]
  },
  {
    "title": "巷伯",
    "author": "",
    "paragraphs": [
      "萋兮斐兮，成是贝锦。彼谮人者，亦已大甚！",
      "哆兮侈兮，成是南箕。彼谮人者，谁适与谋。",
      "缉缉翩翩，谋欲谮人。慎尔言也，谓尔不信。",
      "捷捷幡幡，谋欲谮言。岂不尔受？既其女迁。",
      "骄人好好，劳人草草。苍天苍天，视彼骄人，矜此劳人。",
      "彼谮人者，谁适与谋？取彼谮人，投畀豺虎。豺虎不食，投畀有北。有北不受，投畀有昊！",
      "杨园之道，猗于亩丘。寺人孟子，作为此诗。凡百君子，敬而听之。"
    ],
    "tags": [
      "周",
      "诗经",
      "小雅",
      "节南山之什"
    ]
  },
  {
    "title": "谷风",
    "author": "",
    "paragraphs": [
      "习习谷风，维风及雨。将恐将惧，维予与女。将安将乐，女转弃予。",
      "习习谷风，维风及颓。将恐将惧，置予于怀。将安将乐，弃予如遗。",
      "习习谷风，维山崔嵬。无草不死，无木不萎。忘我大德，思我小怨。"
    ],
    "tags": [
      "周",
      "诗经",
      "小雅",
      "谷风之什"
    ]
  },
  {
    "title": "蓼莪",
    "author": "",
    "paragraphs": [
      "蓼蓼者莪，匪莪伊蒿。哀哀父母，生我劬劳。",
      "蓼蓼者莪，匪莪伊蔚。哀哀父母，生我劳瘁。",
      "瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。",
      "父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！",
      "南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！"
    ],
    "tags": [
      "周",
      "诗经",
      "小雅",
      "谷风之什"
    ]
  },
  {
    "title": "大东",
    "author": "",
    "paragraphs": [
      "有饛簋飧，有捄棘匕。周道如砥，其直如矢。君子所履，小人所视。眷言顾之，潸焉出涕。",
      "小东大东，杼柚其空。纠纠葛屦，可以履霜。佻佻公子，行彼周行。既往既来，使我心疚。",
      "有冽氿泉，无浸获薪。契契寤叹，哀我惮人。薪是获薪，尚可载也。哀我惮人，亦可息也。",
      "东人之子，职劳不来。西人之子，粲粲衣服。舟人之子，熊罴是裘。私人之子，百僚是试。",
      "或以其酒，不以其浆。鞙鞙佩璲，不以其长。维天有汉，监亦有光。跂彼织女，终日七襄。",
      "虽则七襄，不成报章。睆彼牵牛，不以服箱。东有启明，西有长庚。有捄天毕，载施之行。",
      "维南有箕，不可以簸扬。维北有斗，不可以挹酒浆。维南有箕，载翕其舌。维北有斗，西柄之揭。"
    ],
    "tags": [
      "周",
      "诗经",
      "小雅",
      "谷风之什"
    ]
  },
  {
    "title": "四月",
    "author": "",
    "paragraphs": [
      "四月维夏，六月徂署。先祖匪人，胡宁忍予？",
      "秋日凄凄，百卉具腓。乱离瘼矣，爰其适归？",
      "冬日烈烈，飘风发发。民莫不穀，我独何害？",
      "山有嘉卉，侯栗侯梅。废为残贼，莫知其尤！",
      "相彼泉水，载清载浊。我日构祸，曷云能穀？",
      "滔滔江汉，南国之纪。尽瘁以仕，宁莫我有？",
      "匪鹑匪鸢，翰飞戾天。匪鳣匪鲔，潜逃于渊。",
      "山有蕨薇，隰有杞桋。君子作歌，维以告哀。"
    ],
    "tags": [
      "周",
      "诗经",
      "小雅",
      "谷风之什"
    ]
  },
  {
    "title": "北山",
    "author": "",
    "paragraphs": [
      "陟彼北山，言采其杞。偕偕士子，朝夕从事。王事靡盬，忧我父母。",
      "溥天之下，莫非王土；率土之滨，莫非王臣。大夫不均，我从事独贤。",
      "四牡彭彭，王事傍傍。嘉我未老，鲜我方将。旅力方刚，经营四方。",
      "或燕燕居息，或尽瘁事国；或息偃在床，或不已于行。",
      "或不知叫号，或惨惨劬劳；或栖迟偃仰，或王事鞅掌。",
      "或湛乐饮酒，或惨惨畏咎；或出入风议，或靡事不为。"
    ],
    "tags": [
      "周",
      "诗经",
      "小雅",
      "谷风之什"
    ]
  },
  {
    "title": "无将大车",
    "author": "",
    "paragraphs": [
      "无将大车，祇自尘兮。无思百忧，祇自疧兮。",
      "无将大车，维尘冥冥。无思百忧，不出于颎。",
      "无将大车，维尘雍兮。无思百忧，祇自重兮。"
    ],
    "tags": [
      "周",
      "诗经",
      "小雅",
      "谷风之什"
    ]
  },
  {
    "title": "小明",
    "author": "",
    "paragraphs": [
      "明明上天，照临下土。我征徂西，至于艽野。二月初吉，载离寒暑。",
      "心之忧矣，其毒大苦。念彼共人，涕零如雨。岂不怀归？畏此罪罟！",
      "昔我往矣，日月方除。曷云其还？岁聿云莫。念我独兮，我事孔庶。",
      "心之忧矣，惮我不暇。念彼共人，眷眷怀顾！岂不怀归？畏此谴怒。",
      "昔我往矣，日月方奥。曷云其还？政事愈蹙。岁聿云莫，采萧获菽。",
      "心之忧矣，自诒伊戚。念彼共人，兴言出宿。岂不怀归？畏此反覆。",
      "嗟尔君子，无恒安处。靖共尔位，正直是与。神之听之，式穀以女。",
      "嗟尔君子，无恒安息。靖共尔位，好是正直。神之听之，介尔景福。"
    ],
    "tags": [
      "周",
      "诗经",
      "小雅",
      "谷风之什"
    ]
  },
  {
    "title": "鼓钟",
    "author": "",
    "paragraphs": [
      "鼓钟将将，淮水汤汤，忧心且伤。淑人君子，怀允不忘。",
      "鼓钟喈喈，淮水湝湝，忧心且悲。淑人君子，其德不回。",
      "鼓钟伐鼛，淮有三洲，忧心且妯。淑人君子，其德不犹。",
      "鼓钟钦钦，鼓瑟鼓琴，笙磬同音。以雅以南，以龠不僭。"
    ],
    "tags": [
      "周",
      "诗经",
      "小雅",
      "谷风之什"
    ]
  },
  {
    "title": "楚茨",
    "author": "",
    "paragraphs": [
      "楚楚者茨，言抽其棘，自昔何为？我蓺黍稷。我黍与与，我稷翼翼。",
      "我仓既盈，我庾维亿。以为酒食，以享以祀，以妥以侑，以介景福。",
      "济济跄跄，絜尔牛羊，以往烝尝。或剥或亨，或四或将。祝祭于祊，",
      "祀事孔明。先祖是皇，神保是飨。孝孙有庆，报以介福，万寿无疆！",
      "执爨踖踖，为俎孔硕，或燔或炙。君妇莫莫，为豆孔庶。为宾为客，",
      "献酬交错。礼仪卒度，笑语卒获。神保是格，报以介福，万寿攸酢！",
      "我孔戁矣，式礼莫愆。工祝致告，徂赉孝孙。苾芬孝祀，神嗜饮食。",
      "卜尔百福，如几如式。既齐既稷，既匡既敕。永锡尔极，时万时亿！",
      "礼仪既备，钟鼓既戒，孝孙徂位，工祝致告，神具醉止，皇尸载起。",
      "鼓钟送尸，神保聿归。诸宰君妇，废彻不迟。诸父兄弟，备言燕私。",
      "乐具入奏，以绥后禄。尔肴既将，莫怨具庆。既醉既饱，小大稽首。",
      "神嗜饮食，使君寿考。孔惠孔时，维其尽之。子子孙孙，勿替引之！"
    ],
    "tags": [
      "周",
      "诗经",
      "小雅",
      "谷风之什"
    ]
  },
  {
    "title": "信南山",
    "author": "",
    "paragraphs": [
      "信彼南山，维禹甸之。畇畇原隰，曾孙田之。我疆我理，南东其亩。",
      "上天同云。雨雪雰雰，益之以霡霂。既优既渥，既沾既足。生我百谷。",
      "疆埸翼翼，黍稷彧彧。曾孙之穑，以为酒食。畀我尸宾，寿考万年。",
      "中田有庐，疆埸有瓜。是剥是菹，献之皇祖。曾孙寿考，受天之祜。",
      "祭以清酒，从以骍牡，享于祖考。执其鸾刀，以启其毛，取其血膋。",
      "是烝是享，苾苾芬芬。祀事孔明，先祖是皇。报以介福。万寿无疆。"
    ],
    "tags": [
      "周",
      "诗经",
      "小雅",
      "谷风之什"
    ]
  },
  {
    "title": "甫田",
    "author": "",
    "paragraphs": [
      "倬彼甫田，岁取十千。我取其陈，食我农人。自古有年。",
      "今适南亩，或耘或耔。黍稷薿薿，攸介攸止，烝我髦士。",
      "以我齐明，与我牺羊，以社以方。我田既臧，农夫之庆。",
      "琴瑟击鼓，以御田祖。以祈甘雨，以介我稷黍，以穀我士女。",
      "曾孙来止，以其妇子。馌彼南亩，田畯至喜。攘其左右，",
      "尝其旨否。禾易长亩，终善且有。曾孙不怒，农夫克敏。",
      "曾孙之稼，如茨如梁。曾孙之庾，如坻如京。乃求千斯仓，",
      "乃求万斯箱。黍稷稻粱，农夫之庆。报以介福，万寿无疆。"
    ],
    "tags": [
      "周",
      "诗经",
      "小雅",
      "甫田之什"
    ]
  },
  {
    "title": "大田",
    "author": "",
    "paragraphs": [
      "大田多稼，既种既戒，既备乃事。以我覃耜，俶载南亩。",
      "播厥百谷，既庭且硕，曾孙是若。",
      "既方既皂，既坚既好，不稂不莠。去其螟螣，及其蟊贼，",
      "无害我田稚。田祖有神，秉畀炎火。",
      "有渰萋萋，兴雨祈祈。雨我公田，遂及我私。彼有不获稚，",
      "此有不敛穧，彼有遗秉，此有滞穗，伊寡妇之利。",
      "曾孙来止，以其妇子。馌彼南亩，田畯至喜。来方禋祀，",
      "以其骍黑，与其黍稷。以享以祀，以介景福。"
    ],
    "tags": [
      "周",
      "诗经",
      "小雅",
      "甫田之什"
    ]
  },
  {
    "title": "瞻彼洛矣",
    "author": "",
    "paragraphs": [
      "瞻彼洛矣，维水泱泱。君子至止，福禄如茨。韎韐有奭，以作六师。",
      "瞻彼洛矣，维水泱泱。君子至止，鞸琫有珌。君子万年，保其家室。",
      "瞻彼洛矣，维水泱泱。君子至止，福禄既同。君子万年，保其家邦。"
    ],
    "tags": [
      "周",
      "诗经",
      "小雅",
      "甫田之什"
    ]
  },
  {
    "title": "裳裳者华",
    "author": "",
    "paragraphs": [
      "裳裳者华，其叶湑兮。我觏之子，我心写兮。我心写兮，是以有誉处兮。",
      "裳裳者华，芸其黄矣。我觏之子，维其有章矣。维其有章矣，是以有庆矣。",
      "裳裳者华，或黄或白。我觏之子，乘其四骆。乘其四骆，六辔沃若。",
      "左之左之，君子宜之。右之右之，君子有之。维其有之，是以似之。"
    ],
    "tags": [
      "周",
      "诗经",
      "小雅",
      "甫田之什"
    ]
  },
  {
    "title": "桑扈",
    "author": "",
    "paragraphs": [
      "交交桑扈，有莺其羽。君子乐胥，受天之祜。",
      "交交桑扈，有莺其领。君子乐胥，万邦之屏。",
      "之屏之翰，百辟为宪。不戢不难，受福不那。",
      "兕觥其觩，旨酒思柔。彼交匪敖，万福来求。"
    ],
    "tags": [
      "周",
      "诗经",
      "小雅",
      "甫田之什"
    ]
  },
  {
    "title": "鸳鸯",
    "author": "",
    "paragraphs": [
      "鸳鸯于飞，毕之罗之。君子万年，福禄宜之。",
      "鸳鸯在梁，戢其左翼。君子万年，",
      "宜其遐福。乘马在厩，摧之秣之。君子万年，福禄艾之。",
      "乘马在厩，秣之摧之。君子万年，福禄绥之。"
    ],
    "tags": [
      "周",
      "诗经",
      "小雅",
      "甫田之什"
    ]
  },
  {
    "title": "頍弁",
    "author": "",
    "paragraphs": [
      "有頍者弁，实维伊何？尔酒既旨，尔肴既嘉。岂伊异人？兄弟匪他。",
      "茑与女萝，施于松柏。未见君子，忧心奕奕；既见君子，庶几说怿。",
      "有頍者弁，实维何期？尔酒既旨，尔肴既时。岂伊异人？兄弟具来。",
      "茑与女萝，施于松上。未见君子，忧心怲怲；既见君子，庶几有臧。",
      "有頍者弁，实维在首。尔酒既旨，尔肴既阜。岂伊异人？兄弟甥舅。",
      "如彼雨雪，先集维霰。死丧无日，无几相见。乐酒今夕，君子维宴。"
    ],
    "tags": [
      "周",
      "诗经",
      "小雅",
      "甫田之什"
    ]
  },
  {
    "title": "车舝",
    "author": "",
    "paragraphs": [
      "间关车之舝兮，思娈季女逝兮。匪饥匪渴，德音来括。虽无好友？式燕且喜。",
      "依彼平林，有集维鷮。辰彼硕女，令德来教。式燕且誉，好尔无射。",
      "虽无旨酒？式饮庶几。虽无嘉肴？式食庶几。虽无德与女？式歌且舞？",
      "陟彼高冈，析其柞薪。析其柞薪，其叶湑兮。鲜我觏尔，我心写兮。",
      "高山仰止，景行行止。四牡騑騑，六辔如琴。觏尔新婚，以慰我心。"
    ],
    "tags": [
      "周",
      "诗经",
      "小雅",
      "甫田之什"
    ]
  },
  {
    "title": "青蝇",
    "author": "",
    "paragraphs": [
      "营营青蝇，止于樊。岂弟君子，无信谗言。",
      "营营青蝇，止于棘。谗人罔极，交乱四国。",
      "营营青蝇，止于榛。谗人罔极，构我二人。"
    ],
    "tags": [
      "周",
      "诗经",
      "小雅",
      "甫田之什"
    ]
  },
  {
    "title": "宾之初筵",
    "author": "",
    "paragraphs": [
      "宾之初筵，左右秩秩。笾豆有楚，殽核维旅。酒既和旨，饮酒孔偕。",
      "钟鼓既设，举酬逸逸。大侯既抗，弓矢斯张。射夫既同，献尔发功。",
      "发彼有的，以祈尔爵。",
      "籥舞笙鼓，乐既和奏。烝衎烈祖，以洽百礼。百礼既至，有壬有林。",
      "锡尔纯嘏，子孙其湛。其湛曰乐，各奏尔能。宾载手仇，室人入又。",
      "酌彼康爵，以奏尔时。",
      "宾之初筵，温温其恭。其未醉止，威仪反反。曰既醉止，威仪幡幡。",
      "舍其坐迁，屡舞仙仙。其未醉止，威仪抑抑。曰既醉止，威仪抑抑。",
      "是曰既醉，不知其秩。",
      "宾既醉止，载号载呶。乱我笾豆，屡舞僛僛。是曰既醉，不知其邮。",
      "侧弁之俄，屡舞傞傞。既醉而出，并受其福。醉而不出，是谓伐德。",
      "饮酒孔嘉，维其令仪。",
      "凡此饮酒，或醉或否。既立之监，或佐之史。彼醉不臧，不醉反耻。",
      "式勿从谓，无俾大怠。匪言勿言，匪由勿语。由醉之言，俾出童羖。",
      "三爵不识，矧敢多又。"
    ],
    "tags": [
      "周",
      "诗经",
      "小雅",
      "甫田之什"
    ]
  },
  {
    "title": "鱼藻",
    "author": "",
    "paragraphs": [
      "鱼在在藻，有颁其首。王在在镐，岂乐饮酒。",
      "鱼在在藻，有莘其尾。王在在镐，饮酒乐岂。",
      "鱼在在藻，依于其蒲。王在在镐，有那其居。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "采菽",
    "author": "",
    "paragraphs": [
      "采菽采菽，筐之莒之。君子来朝，何锡予之？虽无予之？路车乘马。又何予之？玄衮及黼。",
      "觱沸槛泉，言采其芹。君子来朝，言观其旂。其旂淠淠，鸾声嘒嘒。载骖载驷，君子所届。",
      "赤芾在股，邪幅在下。彼交匪纾，天子所予。乐只君子，天子命之。乐只君子，福禄申之。",
      "维柞之枝，其叶蓬蓬。乐只君子，殿天子之邦。乐只君子，万福攸同。平平左右，亦是率从。",
      "汎汎杨舟，绋纚维之。乐只君子，天子葵之。乐只君子，福禄膍之。优哉游哉，亦是戾矣。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "角弓",
    "author": "",
    "paragraphs": [
      "骍骍角弓，翩其反矣。兄弟婚姻，无胥远矣。",
      "尔之远矣，民胥然矣。尔之教矣，民胥效矣。",
      "此令兄弟，绰绰有裕。不令兄弟，交相为愈。",
      "民之无良，相怨一方。受爵不让，至于已斯亡。",
      "老马反为驹，不顾其后。如食宜饇，如酌孔取。",
      "毋教猱升木，如涂涂附。君子有徽猷，小人与属。",
      "雨雪瀌瀌，见晛曰消。莫肯下遗，式居娄骄。",
      "雨雪浮浮，见晛曰流。如蛮如髦，我是用忧。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "菀柳",
    "author": "",
    "paragraphs": [
      "有菀者柳，不尚息焉。上帝甚蹈，无自暱焉。俾予靖之，后予极焉。",
      "有菀者柳，不尚愒焉。上帝甚蹈，无自瘵焉。俾予靖之，后予迈焉。",
      "有鸟高飞，亦傅于天。彼人之心，于何其臻。曷予靖之，居以凶矜。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "都人士",
    "author": "",
    "paragraphs": [
      "彼都人士，狐裘黄黄。其容不改，出言有章。行归于周，万民所望。",
      "彼都人士，台笠缁撮。彼君子女，绸直如发。我不见兮，我心不说。",
      "彼都人士，充耳琇实。彼君子女，谓之尹吉。我不见兮，我心苑结。",
      "彼都人士，垂带而厉。彼君子女，卷发如虿。我不见兮，言从之迈。",
      "匪伊垂之，带则有余。匪伊卷之，发则有旟。我不见兮，云何盱矣。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "采绿",
    "author": "",
    "paragraphs": [
      "终朝采绿，不盈一匊。予发曲局，薄言归沐。",
      "终朝采蓝，不盈一襜。五日为期，六日不詹。",
      "之子于狩，言韔其弓。之子于钓，言纶之绳。",
      "其钓维何？维鲂及鱮。维鲂及鱮，薄言观者。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "黍苗",
    "author": "",
    "paragraphs": [
      "芃芃黍苗，阴雨膏之。悠悠南行，召伯劳之。",
      "我任我辇，我车我牛。我行既集，盖云归哉。",
      "我徒我御，我师我旅。我行既集，盖云归处。",
      "肃肃谢功，召伯营之。烈烈征师，召伯成之。",
      "原隰既平，泉流既清。召伯有成，王心则宁。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "隰桑",
    "author": "",
    "paragraphs": [
      "隰桑有阿，其叶有难。既见君子，其乐如何。",
      "隰桑有阿，其叶有沃。既见君子，云何不乐。",
      "隰桑有阿，其叶有幽。既见君子，德音孔胶。",
      "心乎爱矣，遐不谓矣？中心藏之，何日忘之！"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "白华",
    "author": "",
    "paragraphs": [
      "白华菅兮，白茅束兮。之子之远，俾我独兮。",
      "英英白云，露彼菅茅。天步艰难，之子不犹。",
      "滮池北流，浸彼稻田。啸歌伤怀，念彼硕人。",
      "樵彼桑薪，卬烘于煁。维彼硕人，实劳我心。",
      "鼓钟于宫，声闻于外。念子懆懆，视我迈迈。",
      "有鹙在梁，有鹤在林。维彼硕人，实劳我心。",
      "鸳鸯在梁，戢其左翼。之子无良，二三其德。",
      "有扁斯石，履之卑兮。之子之远，俾我疧兮。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "绵蛮",
    "author": "",
    "paragraphs": [
      "绵蛮黄鸟，止于丘阿。道之云远，我劳如何。饮之食之，教之诲之。命彼后车，谓之载之。",
      "绵蛮黄鸟，止于丘隅。岂敢惮行，畏不能趋。饮之食之。教之诲之。命彼后车，谓之载之。",
      "绵蛮黄鸟，止于丘侧。岂敢惮行，畏不能极。饮之食之，教之诲之。命彼后车，谓之载之。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "瓠叶",
    "author": "",
    "paragraphs": [
      "幡幡瓠叶，采之亨之。君子有酒，酌言尝之。",
      "有兔斯首，炮之燔之。君子有酒，酌言献之。",
      "有兔斯首，燔之炙之。君子有酒，酌言酢之。",
      "有兔斯首，燔之炮之。君子有酒，酌言酬之。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "渐渐之石",
    "author": "",
    "paragraphs": [
      "渐渐之石，维其高矣。山川悠远，维其劳矣。武人东征，不遑朝矣。",
      "渐渐之石，维其卒矣。山川悠远，曷其没矣？武人东征，不遑出矣。",
      "有豕白蹢，烝涉波矣。月离于毕，俾滂沱矣。武人东征，不皇他矣。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "苕之华",
    "author": "",
    "paragraphs": [
      "苕之华，芸其黄矣。心之忧矣，维其伤矣！",
      "苕之华，其叶青青。知我如此，不如无生！",
      "牂羊坟首，三星在罶。人可以食，鲜可以饱！"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "何草不黄",
    "author": "",
    "paragraphs": [
      "何草不黄？何日不行？何人不将？经营四方。",
      "何草不玄？何人不矜？哀我征夫，独为匪民。",
      "匪兕匪虎，率彼旷野。哀我征夫，朝夕不暇。",
      "有芃者狐，率彼幽草。有栈之车，行彼周道。"
    ],
    "tags": [
      "周",
      "诗经",
      "小雅",
      "鱼藻之什"
    ]
  },
  {
    "title": "文王",
    "author": "",
    "paragraphs": [
      "文王在上，于昭于天。周虽旧邦，其命维新。有周不显，帝命不时。文王陟降，在帝左右。",
      "亹亹文王，令闻不已。陈锡哉周，侯文王孙子。文王孙子，本支百世，凡周之士，不显亦世。",
      "世之不显，厥犹翼翼。思皇多士，生此王国。王国克生，维周之桢；济济多士，文王以宁。",
      "穆穆文王，于缉熙敬止。假哉天命。有商孙子。商之孙子，其丽不亿。上帝既命，侯于周服。",
      "侯服于周，天命靡常。殷士肤敏。裸将于京。厥作裸将，常服黼冔。王之荩臣。无念尔祖。",
      "无念尔祖，聿修厥德。永言配命，自求多福。殷之未丧师，克配上帝。宜鉴于殷，骏命不易！",
      "命之不易，无遏尔躬。宣昭义问，有虞殷自天。上天之载，无声无臭。仪刑文王，万邦作孚。"
    ],
    "tags": [
      "周",
      "诗经",
      "大雅",
      "文王之什"
    ]
  },
  {
    "title": "大明",
    "author": "",
    "paragraphs": [
      "明明在下，赫赫在上。天难忱斯，不易维王。天位殷适，使不挟四方。",
      "挚仲氏任，自彼殷商，来嫁于周，曰嫔于京。乃及王季，维德之行。",
      "大任有身，生此文王。维此文王，小心翼翼。昭事上帝，聿怀多福。厥德不回，以受方国。",
      "天监在下，有命既集。文王初载，天作之合。在洽之阳，在渭之涘。",
      "文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。",
      "有命自天，命此文王。于周于京，缵女维莘。长子维行，笃生武王。保右命尔，燮伐大商。",
      "殷商之旅，其会如林。矢于牧野，维予侯兴。上帝临女，无二尔心。",
      "牧野洋洋，檀车煌煌，驷騵彭彭。维师尚父，时维鹰扬。凉彼武王，四伐大商，会朝清明。"
    ],
    "tags": [
      "周",
      "诗经",
      "大雅",
      "文王之什"
    ]
  },
  {
    "title": "绵",
    "author": "",
    "paragraphs": [
      "绵绵瓜瓞。民之初生，自土沮漆。古公亶父，陶复陶冗，未有家室。",
      "古公亶父，来朝走马。率西水浒，至于岐下。爰及姜女，聿来胥宇。",
      "周原膴膴，堇荼如饴。爰始爰谋，爰契我龟，曰止曰时，筑室于兹。",
      "乃慰乃止，乃左乃右，乃疆乃理，乃宣乃亩。自西徂东，周爰执事。",
      "乃召司空，乃召司徒，俾立室家。其绳则直，缩版以载，作庙翼翼。",
      "捄之陾陾，度之薨薨，筑之登登，削屡冯冯。百堵皆兴，鼛鼓弗胜。",
      "乃立皋门，皋门有伉。乃立应门，应门将将。乃立冢土，戎丑攸行。",
      "四不殄厥愠，亦不陨厥问。柞棫拔矣，行道兑矣。混夷駾矣，维其喙矣！",
      "虞芮质厥成，文王蹶厥生。予曰有疏附，予曰有先后。予曰有奔奏，予曰有御侮！"
    ],
    "tags": [
      "周",
      "诗经",
      "大雅",
      "文王之什"
    ]
  },
  {
    "title": "棫朴",
    "author": "",
    "paragraphs": [
      "芃芃棫朴，薪之槱之。济济辟王，左右趣之。",
      "济济辟王，左右奉璋。奉璋峨峨，髦士攸宜。",
      "淠彼泾舟，烝徒楫之。周王于迈，六师及之。",
      "倬彼云汉，为章于天。周王寿考，遐不作人？",
      "追琢其章，金玉其相。勉勉我王，纲纪四方。"
    ],
    "tags": [
      "周",
      "诗经",
      "大雅",
      "文王之什"
    ]
  },
  {
    "title": "旱麓",
    "author": "",
    "paragraphs": [
      "瞻彼旱麓，榛楛济济。岂弟君子，干禄岂弟。",
      "瑟彼玉瓒，黄流在中。岂弟君子，福禄攸降。",
      "鸢飞戾天，鱼跃于渊。岂弟君子，遐不作人？",
      "清酒既载，骍牡既备。以享以祀，以介景福。",
      "瑟彼柞棫，民所燎矣。岂弟君子，神所劳矣。",
      "莫莫葛藟，施于条枚。岂弟君子，求福不回。"
    ],
    "tags": [
      "周",
      "诗经",
      "大雅",
      "文王之什"
    ]
  },
  {
    "title": "思齐",
    "author": "",
    "paragraphs": [
      "思齐大任，文王之母，思媚周姜，京室之妇。大姒嗣徽音，则百斯男。",
      "惠于宗公，神罔时怨，神罔时恫。刑于寡妻，至于兄弟，以御于家邦。",
      "雍雍在宫，肃肃在庙。不显亦临，无射亦保。",
      "四戎疾不殄，烈假不瑕。不闻亦式，不谏亦入。四成人有德，小子有造。古之人无斁，誉髦斯士。"
    ],
    "tags": [
      "周",
      "诗经",
      "大雅",
      "文王之什"
    ]
  },
  {
    "title": "皇矣",
    "author": "",
    "paragraphs": [
      "皇矣上帝，临下有赫。监观四方，求民之莫。维此二国，其政不获。",
      "维彼四国，爰究爰度。上帝耆之，憎其式廓。乃眷西顾，此维与宅。",
      "作之屏之，其菑其翳。修之平之，其灌其栵。启之辟之，其柽其椐。",
      "攘之剔之，其檿其柘。帝迁明德，串夷载路。天立厥配，受命既固。",
      "帝省其山，柞棫斯拔，松柏斯兑。帝作邦作对，自大伯王季。维此王季，",
      "因心则友。则友其兄，则笃其庆，载锡之光。受禄无丧，奄有四方。",
      "维此王季，帝度其心。貊其德音，其德克明。克明克类，克长克君。",
      "王此大邦，克顺克比。比于文王，其德靡悔。既受帝祉，施于孙子。",
      "帝谓文王：无然畔援，无然歆羡，诞先登于岸。密人不恭，敢距大邦，",
      "侵阮徂共。王赫斯怒，爰整其旅，以按徂旅。以笃于周祜，以对于天下。",
      "依其在京，侵自阮疆。陟我高冈，无矢我陵。我陵我阿，无饮我泉，",
      "我泉我池。度其鲜原，居岐之阳，在渭之将。万邦之方，下民之王。",
      "帝谓文王：予怀明德，不大声以色，不长夏以革。不识不知，顺帝之则。",
      "帝谓文王：訽尔仇方，同尔弟兄。以尔钩援，与尔临冲，以伐崇墉。",
      "临冲闲闲，崇墉言言。执讯连连，攸馘安安。是类是禡，是致是附，",
      "四方以无侮。临冲茀茀，崇墉仡仡。是伐是四，是绝是忽。四方以无拂。"
    ],
    "tags": [
      "周",
      "诗经",
      "大雅",
      "文王之什"
    ]
  },
  {
    "title": "灵台",
    "author": "",
    "paragraphs": [
      "经始灵台，经之营之。庶民攻之，不日成之。经始勿亟，庶民子来。",
      "王在灵囿，麀鹿攸伏。麀鹿濯濯，白鸟翯翯。王在灵沼，于牣鱼跃。",
      "虡业维枞，贲鼓维镛。于论鼓钟，于乐辟雍。",
      "于论鼓钟，于乐辟雍。鼍鼓逢逢。矇瞍奏公。"
    ],
    "tags": [
      "周",
      "诗经",
      "大雅",
      "文王之什"
    ]
  },
  {
    "title": "下武",
    "author": "",
    "paragraphs": [
      "下武维周，世有哲王。三后在天，王配于京。",
      "王配于京，世德作求。永言配命，成王之孚。",
      "成王之孚，下土之式。永言孝思，孝思维则。",
      "媚兹一人，应侯顺德。永言孝思，昭哉嗣服。",
      "昭兹来许，绳其祖武。于万斯年，受天之祜。",
      "受天之祜，四方来贺。于万斯年，不遐有佐。"
    ],
    "tags": [
      "周",
      "诗经",
      "大雅",
      "文王之什"
    ]
  },
  {
    "title": "文王有声",
    "author": "",
    "paragraphs": [
      "文王有声，遹骏有声。遹求厥宁，遹观厥成。文王烝哉！",
      "文王受命，有此武功。既伐于崇，作邑于丰。文王烝哉！",
      "筑城伊淢，作丰伊匹。匪棘其欲，遹追来孝。王后烝哉！",
      "王公伊濯，维丰之垣。四方攸同，王后维翰。王后烝哉！",
      "丰水东注，维禹之绩。四方攸同，皇王维辟。皇王烝哉！",
      "镐京辟雍，自西自东，自南自北，无思不服。皇王烝哉！",
      "考卜维王，宅是镐京。维龟正之，武王成之。武王烝哉！",
      "丰水有芑，武王岂不仕？诒厥孙谋，以燕翼子。武王烝哉！"
    ],
    "tags": [
      "周",
      "诗经",
      "大雅",
      "文王之什"
    ]
  },
  {
    "title": "生民",
    "author": "",
    "paragraphs": [
      "厥初生民，时维姜嫄。生民如何？克禋克祀，以弗无子。",
      "履帝武敏歆，攸介攸止，载震载夙。载生载育，时维后稷。",
      "诞弥厥月，先生如达。不拆不副，无菑无害。以赫厥灵。",
      "上帝不宁，不康禋祀，居然生子。",
      "诞寘之隘巷，牛羊腓字之。诞寘之平林，会伐平林。",
      "诞寘之寒冰，鸟覆翼之。鸟乃去矣，后稷呱矣。",
      "实覃实訏，厥声载路。诞实匍匐，克岐克嶷。以就口食。",
      "蓺之荏菽，荏菽旆旆。禾役穟穟，麻麦幪幪，瓜瓞唪唪。",
      "诞后稷之穑，有相之道。茀厥丰草，种之黄茂。实方实苞，实种实褎。",
      "实发实秀，实坚实好。实颖实栗，即有邰家室。",
      "诞降嘉种，维秬维秠，维穈维芑。恒之秬秠，是获是亩。",
      "恒之穈芑，是任是负。以归肇祀。",
      "诞我祀如何？或舂或揄，或簸或蹂。释之叟叟，烝之浮浮。",
      "载谋载惟。取萧祭脂，取羝以軷，载燔载烈，以兴嗣岁。",
      "卬盛于豆，于豆于登。其香始升，上帝居歆。胡臭亶时。",
      "后稷肇祀。庶无罪悔，以迄于今。"
    ],
    "tags": [
      "周",
      "诗经",
      "大雅",
      "生民之什"
    ]
  },
  {
    "title": "行苇",
    "author": "",
    "paragraphs": [
      "敦彼行苇，牛羊勿践履。方苞方体，维叶泥泥。",
      "戚戚兄弟，莫远具尔。或四之筵，或授之几。",
      "四筵设席，授几有缉御。或献或酢，洗爵奠斝。",
      "醓醢以荐，或燔或炙。嘉肴脾臄，或歌或咢。",
      "敦弓既坚，四鍭既均，舍矢既均，序宾以贤。",
      "敦弓既句，既挟四鍭。四鍭如树，序宾以不侮。",
      "曾孙维主，酒醴维醽，酌以大斗，以祈黄耇。",
      "黄耇台背，以引以翼。寿考维祺，以介景福。"
    ],
    "tags": [
      "周",
      "诗经",
      "大雅",
      "生民之什"
    ]
  },
  {
    "title": "既醉",
    "author": "",
    "paragraphs": [
      "既醉以酒，既饱以德。君子万年，介尔景福。",
      "既醉以酒，尔肴既将。君子万年，介尔昭明。",
      "昭明有融，高朗令终，令终有俶。公尸嘉告。",
      "其告维何？笾豆静嘉。朋友攸摄，摄以威仪。",
      "威仪孔时，君子有孝子。孝子不匮，永锡尔类。",
      "其类维何？室家之壶。君子万年，永锡祚胤。",
      "其胤维何？天被尔禄。君子万年，景命有仆。",
      "其仆维何？厘尔女士。厘尔女士，从以孙子。"
    ],
    "tags": [
      "周",
      "诗经",
      "大雅",
      "生民之什"
    ]
  },
  {
    "title": "凫鹥",
    "author": "",
    "paragraphs": [
      "凫鹥在泾，公尸在燕来宁。尔酒既清，尔肴既馨。公尸燕饮，福禄来成。",
      "凫鹥在沙，公尸来燕来宜。尔酒既多，尔肴既嘉。公尸燕饮，福禄来为。",
      "凫鹥在渚，公尸来燕来处。尔酒既湑，尔肴伊脯。公尸燕饮，福禄来下。",
      "凫鹥在潀，公尸来燕来宗，既燕于宗，福禄攸降。公尸燕饮，福禄来崇。",
      "凫鹥在亹，公尸来止熏熏。旨酒欣欣，燔炙芬芬。公尸燕饮，无有后艰。"
    ],
    "tags": [
      "周",
      "诗经",
      "大雅",
      "生民之什"
    ]
  },
  {
    "title": "假乐",
    "author": "",
    "paragraphs": [
      "假乐君子，显显令德，宜民宜人。受禄于天，保右命之，自天申之。",
      "千禄百福，子孙千亿。穆穆皇皇，宜君宜王。不愆不忘，率由旧章。",
      "威仪抑抑，德音秩秩。无怨无恶，率由群匹。受福无疆，四方之纲。",
      "之纲之纪，燕及朋友。百辟卿士，媚于天子。不解于位，民之攸塈。"
    ],
    "tags": [
      "周",
      "诗经",
      "大雅",
      "生民之什"
    ]
  },
  {
    "title": "公刘",
    "author": "",
    "paragraphs": [
      "笃公刘，匪居匪康。乃埸乃疆，乃积乃仓；乃裹餱粮，于橐于囊。",
      "思辑用光，弓矢斯张；干戈戚扬，爰方启行。",
      "笃公刘，于胥斯原。既庶既繁，既顺乃宣，而无永叹。陟则在巘，",
      "复降在原。何以舟之？维玉及瑶，鞞琫容刀。",
      "笃公刘，逝彼百泉。瞻彼溥原，乃陟南冈。乃觏于京，京师之野。",
      "于时处处，于时庐旅，于时言言，于时语语。",
      "笃公刘，于京斯依。跄跄济济，俾筵俾几。既登乃依，乃造其曹。",
      "执豕于牢，酌之用匏。食之饮之，君之宗之。",
      "笃公刘，既溥既长。既景乃冈，相其阴阳，观其流泉。其军三单，",
      "度其隰原。彻田为粮，度其夕阳。豳居允荒。",
      "笃公刘，于豳斯馆。涉渭为乱，取厉取锻，止基乃理。爰众爰有，",
      "夹其皇涧。溯其过涧。止旅乃密，芮鞫之即。"
    ],
    "tags": [
      "周",
      "诗经",
      "大雅",
      "生民之什"
    ]
  },
  {
    "title": "泂酌",
    "author": "",
    "paragraphs": [
      "泂酌彼行潦，挹彼注兹，可以餴饎。岂弟君子，民之父母。",
      "泂酌彼行潦，挹彼注兹，可以濯罍。岂弟君子，民之攸归。",
      "泂酌彼行潦，挹彼注兹，可以濯溉。岂弟君子，民之攸墍。"
    ],
    "tags": [
      "周",
      "诗经",
      "大雅",
      "生民之什"
    ]
  },
  {
    "title": "卷阿",
    "author": "",
    "paragraphs": [
      "有卷者阿，飘风自南。岂弟君子，来游来歌，以矢其音。",
      "伴奂尔游矣，优游尔休矣。岂弟君子，俾尔弥尔性，似先公酋矣。",
      "尔土宇昄章，亦孔之厚矣。岂弟君子，俾尔弥尔性，百神尔主矣。",
      "尔受命长矣，茀禄尔康矣。岂弟君子，俾尔弥尔性，纯嘏尔常矣。",
      "有冯有翼，有孝有德，以引以翼。岂弟君子，四方为则。",
      "颙颙卬卬，如圭如璋，令闻令望。岂弟君子，四方为纲。",
      "凤凰于飞，翙翙其羽，亦集爰止。蔼蔼王多吉士，维君子使，媚于天子。",
      "凤凰于飞，翙翙其羽，亦傅于天。蔼蔼王多吉人，维君子命，媚于庶人。",
      "凤凰鸣矣，于彼高冈。梧桐生矣，于彼朝阳。菶菶萋萋，雍雍喈喈。",
      "君子之车，既庶且多。君子之马，既闲且驰。矢诗不多，维以遂歌。"
    ],
    "tags": [
      "周",
      "诗经",
      "大雅",
      "生民之什"
    ]
  },
  {
    "title": "民劳",
    "author": "",
    "paragraphs": [
      "民亦劳止，汔可小康。惠此中国，以绥四方。无纵诡随，以谨无良。",
      "式遏寇虐，憯不畏明。柔远能迩，以定我王。",
      "民亦劳止，汔可小休。惠此中国，以为民逑。无纵诡随，以谨惛怓。",
      "式遏寇虐，无俾民忧。无弃尔劳，以为王休。",
      "民亦劳止，汔可小息。惠此京师，以绥四国。无纵诡随，以谨罔极。",
      "式遏寇虐，无俾作慝。敬慎威仪，以近有德。",
      "民亦劳止，汔可小愒。惠此中国，俾民忧泄。无纵诡随，以谨丑厉。",
      "式遏寇虐，无俾正败。戎虽小子，而式弘大。",
      "民亦劳止，汔可小安。惠此中国，国无有残。无纵诡随，以谨缱绻。",
      "式遏寇虐，无俾正反。王欲玉女，是用大谏。"
    ],
    "tags": [
      "周",
      "诗经",
      "大雅",
      "生民之什"
    ]
  },
  {
    "title": "板",
    "author": "",
    "paragraphs": [
      "上帝板板，下民卒瘅。出话不然，为犹不远。",
      "靡圣管管。不实于亶。犹之未远，是用大谏。",
      "天之方难，无然宪宪。天之方蹶，无然泄泄。",
      "辞之辑矣，民之洽矣。辞之怿矣，民之莫矣。",
      "我虽异事，及尔同僚。我即尔谋，听我嚣嚣。",
      "我言维服，勿以为笑。先民有言，询于刍荛。",
      "天之方虐，无然谑谑。老夫灌灌，小子蹻蹻。",
      "匪我言耄，尔用忧谑。多将熇熇，不可救药。",
      "天之方懠。无为夸毗。威仪卒迷，善人载尸。",
      "民之方殿屎，则莫我敢葵？丧乱蔑资，曾莫惠我师？",
      "天之牖民，如埙如篪，如璋如圭，如取如携。",
      "携无曰益，牖民孔易。民之多辟，无自立辟。",
      "价人维藩，大师维垣，大邦维屏，大宗维翰，",
      "怀德维宁，宗子维城。无俾城坏，无独斯畏。",
      "敬天之怒，无敢戏豫。敬天之渝，无敢驰驱。",
      "昊天曰明，及尔出王。昊天曰旦，及尔游衍。"
    ],
    "tags": [
      "周",
      "诗经",
      "大雅",
      "生民之什"
    ]
  },
  {
    "title": "荡",
    "author": "",
    "paragraphs": [
      "荡荡上帝，下民之辟。疾威上帝，其命多辟。",
      "天生烝民，其命匪谌。靡不有初，鲜克有终。",
      "文王曰咨，咨汝殷商。曾是彊御？曾是掊克？",
      "曾是在位？曾是在服？天降滔德，女兴是力。",
      "文王曰咨，咨女殷商。而秉义类，彊御多怼。",
      "流言以对。寇攘式内。侯作侯祝，靡届靡究。",
      "文王曰咨，咨女殷商。女炰烋于中国。敛怨以为德。",
      "不明尔德，时无背无侧。尔德不明，以无陪无卿。",
      "文王曰咨，咨女殷商。天不湎尔以酒，不义从式。",
      "既衍尔止。靡明靡晦。式号式呼。俾昼作夜。",
      "文王曰咨，咨女殷商。如蜩如螗，如沸如羹。",
      "小大近丧，人尚乎由行。内奰于中国，覃及鬼方。",
      "文王曰咨，咨女殷商。匪上帝不时，殷不用旧。",
      "虽无老成人，尚有典刑。曾是莫听，大命以倾。",
      "文王曰咨，咨女殷商。人亦有言：颠沛之揭，",
      "枝叶未有害，本实先拨。殷鉴不远，在夏后之世。"
    ],
    "tags": [
      "周",
      "诗经",
      "大雅",
      "荡之什"
    ]
  },
  {
    "title": "抑",
    "author": "",
    "paragraphs": [
      "抑抑威仪，维德之隅。人亦有言：靡哲不愚，庶人之愚，亦职维疾。",
      "哲人之愚，亦维斯戾。无竞维人，四方其训之。有觉德行，四国顺之。",
      "訏谟定命，远犹辰告。敬慎威仪，维民之则。其在于今，兴迷乱于政。",
      "颠覆厥德，荒湛于酒。女虽湛乐从，弗念厥绍。罔敷求先王，克共明刑。",
      "四皇天弗尚，如彼泉流，无沦胥以亡。夙兴夜寐，洒扫庭内，维民之章。",
      "修尔车马，弓矢戎兵，用戒戎作，用逷蛮方。质尔人民，谨尔侯度，用戒不虞。",
      "慎尔出话，敬尔威仪，无不柔嘉。白圭之玷，尚可磨也；斯言之玷，不可为也！",
      "无易由言，无曰苟矣，莫扪朕舌，言不可逝矣。无言不仇，无德不报。",
      "惠于朋友，庶民小子。子孙绳绳，万民靡不承。视尔友君子，辑柔尔颜，不遐有愆。",
      "相在尔室，尚不愧于屋漏。无曰不显，莫予云觏。神之格思，不可度思，矧可射思！",
      "辟尔为德，俾臧俾嘉。淑慎尔止，不愆于仪。不僭不贼，鲜不为则。投我以桃，报之以李。",
      "彼童而角，实虹小子。荏染柔木，言缗之丝。温温恭人，维德之基。",
      "其维哲人，告之话言，顺德之行。其维愚人，覆谓我僭。民各有心。",
      "于乎小子，未知臧否。匪手携之，言示之事。匪面命之，言提其耳。",
      "借曰未知，亦既抱子。民之靡盈，谁夙知而莫成？昊天孔昭，我生靡乐。",
      "视尔梦梦，我心惨惨。诲尔谆谆，听我藐藐。匪用为教，覆用为虐。",
      "借曰未知，亦聿既耄。于乎，小子，告尔旧止。听用我谋，庶无大悔。",
      "天方艰难，曰丧厥国。取譬不远，昊天不忒。回遹其德，俾民大棘。"
    ],
    "tags": [
      "周",
      "诗经",
      "大雅",
      "荡之什"
    ]
  },
  {
    "title": "桑柔",
    "author": "",
    "paragraphs": [
      "菀彼桑柔，其下侯旬，捋采其刘，瘼此下民。不殄心忧，仓兄填兮。倬彼昊天，宁不我矜？",
      "四牡骙骙，旟旐有翩。乱生不夷，靡国不泯。民靡有黎，具祸以烬。于乎有哀，国步斯频。",
      "国步灭资，天不我将。靡所止疑，云徂何往？君子实维，秉心无竞。谁生厉阶，至今为梗？",
      "忧心殷殷，念我土宇。我生不辰，逢天僤怒。自西徂东，靡所定处。多我觏痻，孔棘我圉。",
      "为谋为毖，乱况斯削。告尔忧恤，诲尔序爵。谁能执热，逝不以濯？其何能淑，载胥及溺。",
      "如彼溯风，亦孔之僾。民有肃心，荓云不逮。好是稼穑，力民代食。稼穑维宝，代食维好？",
      "天降丧乱，灭我立王。降此蟊贼，稼穑卒痒。哀恫中国，具赘卒荒。靡有旅力，以念穹苍。",
      "维此惠君，民人所瞻。秉心宣犹，考慎其相。维彼不顺，自独俾臧。自有肺肠，俾民卒狂。",
      "瞻彼中林，甡甡其鹿。朋友已谮，不胥以穀。人亦有言：进退维谷。",
      "维此圣人，瞻言百里。维彼愚人，覆狂以喜。匪言不能，胡斯畏忌？",
      "维此良人，弗求弗迪。维彼忍心，是顾是复。民之贪乱，宁为荼毒。",
      "大风有隧，有空大谷。维此良人，作为式穀。维彼不顺，征以中垢。",
      "大风有隧，贪人败类。听言则对，诵言如醉。匪用其良，复俾我悖。",
      "嗟尔朋友，予岂不知而作。如彼飞虫，时亦弋获。既之阴女，反予来赫。",
      "民之罔极，职凉善背。为民不利，如云不克。民之回遹，职竞用力。",
      "民之未戾，职盗为寇。凉曰不可，覆背善詈。虽曰匪予，既作尔歌！"
    ],
    "tags": [
      "周",
      "诗经",
      "大雅",
      "荡之什"
    ]
  },
  {
    "title": "云汉",
    "author": "",
    "paragraphs": [
      "倬彼云汉，昭回于天。王曰：于乎！何辜今之人？天降丧乱，饥馑荐臻。",
      "靡神不举，靡爱斯牲。圭壁既卒，宁莫我听？",
      "旱既大甚，蕴隆虫虫。不殄禋祀，自郊徂宫。上下奠瘗，靡神不宗。",
      "后稷不克，上帝不临。耗斁下土，宁丁我梗",
      "旱既大甚，则不可推。兢兢业业，如霆如雷。周余黎民，靡有孑遗。",
      "昊天上帝，则不我遗。胡不相畏？先祖于摧。",
      "旱既大甚，则不可沮。赫赫炎炎，云我无所。大命近止，靡瞻靡顾。",
      "群公先正，则不我助。父母先祖，胡宁忍予？",
      "旱既大甚，涤涤山川。旱魃为虐，如惔如焚。我心惮暑，忧心如熏。",
      "群公先正，则不我闻。昊天上帝，宁俾我遁？",
      "旱既大甚，黾勉畏去。胡宁瘨我以旱？憯不知其故。祈年孔夙，方社不莫。",
      "昊天上帝，则不我虞。",
      "敬恭明神，宜无悔怒。旱既大甚，散无友纪。鞫哉庶正，疚哉冢宰。",
      "趣马师氏，膳夫左右。靡人不周。无不能止，瞻卬昊天，云如何里！",
      "瞻卬昊天，有嘒其星。大夫君子，昭假无赢。大命近止，无弃尔成。",
      "何求为我。以戾庶正。瞻卬昊天，曷惠其宁？"
    ],
    "tags": [
      "周",
      "诗经",
      "大雅",
      "荡之什"
    ]
  },
  {
    "title": "崧高",
    "author": "",
    "paragraphs": [
      "崧高维岳，骏极于天。维岳降神，生甫及申。维申及甫，维周之翰。四国于蕃。四方于宣。",
      "亹亹申伯，王缵之事。于邑于谢，南国是式。王命召伯，定申伯之宅。登是南邦，世执其功。",
      "王命申伯，式是南邦。因是谢人，以作尔庸。王命召伯，彻申伯土田。王命傅御，迁其私人。",
      "申伯之功，召伯是营。有俶其城，寝庙既成。既成藐藐，王锡申伯。四牡蹻蹻，钩膺濯濯。",
      "王遣申伯，路车乘马。我图尔居，莫如南土。锡尔介圭，以作尔宝。往近王舅，南土是保。",
      "申伯信迈，王饯于郿。申伯还南，谢于诚归。王命召伯，彻申伯土疆。以峙其粻，式遄其行。",
      "申伯番番，既入于谢。徒御啴啴。周邦咸喜，戎有良翰。不显申伯，王之元舅，文武是宪。",
      "申伯之德，柔惠且直。揉此万邦，闻于四国。吉甫作诵，其诗孔硕。其风四好，以赠申伯。"
    ],
    "tags": [
      "周",
      "诗经",
      "大雅",
      "荡之什"
    ]
  },
  {
    "title": "烝民",
    "author": "",
    "paragraphs": [
      "天生烝民，有物有则。民之秉彝，好是懿德。天监有周，昭假于下。保兹天子，生仲山甫。",
      "仲山甫之德，柔嘉维则。令仪令色。小心翼翼。古训是式。威仪是力。天子是若，明命使赋。",
      "王命仲山甫，式是百辟，缵戎祖考，王躬是保。出纳王命，王之喉舌。赋政于外，四方爰发。",
      "肃肃王命，仲山甫将之。邦国若否，仲山甫明之。既明且哲，以保其身。夙夜匪解，以事一人。",
      "人亦有言，柔则茹之，刚则吐之。维仲山甫，柔亦不茹，刚亦不吐。不侮矜寡，不畏强御。",
      "人亦有言，德輶如毛，民鲜克举之。我仪图之，维仲山甫举之。爱莫助之。衮职有阙，维仲山甫补之。",
      "仲山甫出祖。四牡业业。征夫捷捷，每怀靡及。四牡彭彭，八鸾锵锵。王命仲山甫，城彼东方。",
      "四牡骙骙，八鸾喈喈。仲山甫徂齐，式遄其归。吉甫作诵，穆如清风。仲山甫永怀，以慰其心。"
    ],
    "tags": [
      "周",
      "诗经",
      "大雅",
      "荡之什"
    ]
  },
  {
    "title": "韩奕",
    "author": "",
    "paragraphs": [
      "奕奕梁山，维禹甸之，有倬其道。",
      "韩侯受命，王亲命之：缵戎祖考，无废朕命。",
      "夙夜匪解，虔共尔位，朕命不易。",
      "粲不庭方，以佐戎辟。四牡奕奕，孔修且张。",
      "韩侯入觐，以其介圭，入觐于王。",
      "王锡韩侯，淑旂绥章，簟茀错衡。",
      "玄衮赤舄，钩膺镂锡，鞹鞃浅幭，鞗革金厄。",
      "韩侯出祖，出宿于屠。显父饯之，清酒百壶。",
      "其殽维何？炰鳖鲜鱼。其蔌维何？维笋及蒲。",
      "其赠维何？乘马路车。笾豆有且。侯氏燕胥。",
      "韩侯取妻，汾王之甥，蹶父之子。",
      "韩侯迎止，于蹶之里。",
      "百两彭彭，八鸾锵锵，不显其光。",
      "诸娣从之，祁祁如云。韩侯顾之，烂其盈门。",
      "蹶父孔武，靡国不到。为韩姞相攸，莫如韩乐。",
      "孔乐韩土，川泽訏訏，鲂鱮甫甫，麀鹿噳噳。",
      "有熊有罴，有猫有虎。庆既令居，韩姞燕誉。",
      "溥彼韩城，燕师所完。以先祖受命，因时百蛮。",
      "王锡韩侯，其追其貊。奄受北国，因以其伯。",
      "实墉实壑，实亩实藉。献其貔皮，赤豹黄罴。"
    ],
    "tags": [
      "周",
      "诗经",
      "大雅",
      "荡之什"
    ]
  },
  {
    "title": "江汉",
    "author": "",
    "paragraphs": [
      "江汉浮浮，武夫滔滔。匪安匪游，淮夷来求。既出我车，既设我旟。匪安匪舒，淮夷来铺。",
      "江汉汤汤，武夫洸洸。经营四方，告成于王。四方既平，王国庶定。时靡有争，王心载宁。",
      "江汉之浒，王命召虎：式辟四方，彻我疆土。匪疚匪棘，王国来极。于疆于理，至于南海。",
      "王命召虎：来旬来宣。文武受命，召公维翰。无曰予小子，召公是似。肇敏戎公，用锡尔祉。",
      "厘尔圭瓒，秬鬯一卣。告于文人，锡山土田。于周受命，自召祖命，虎拜稽首：天子万年！",
      "虎拜稽首，对扬王休。作召公考：天子万寿！明明天子，令闻不已，矢其文德，洽此四国。"
    ],
    "tags": [
      "周",
      "诗经",
      "大雅",
      "荡之什"
    ]
  },
  {
    "title": "常武",
    "author": "",
    "paragraphs": [
      "赫赫明明。王命卿士，南仲大祖，大师皇父。整我六师，以修我戎。既敬既戒，惠此南国。",
      "王谓尹氏，命程伯休父，左右陈行。戒我师旅，率彼淮浦，省此徐土。不留不处，三事就绪。",
      "赫赫业业，有严天子。王舒保作，匪绍匪游。徐方绎骚，震惊徐方。如雷如霆，徐方震惊。",
      "王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。",
      "王旅啴啴，如飞如翰。如江如汉，如山之苞。如川之流，绵绵翼翼。不测不克，濯征徐国。",
      "王犹允塞，徐方既来。徐方既同，天子之功。四方既平，徐方来庭。徐方不回，王曰还归。"
    ],
    "tags": [
      "周",
      "诗经",
      "大雅",
      "荡之什"
    ]
  },
  {
    "title": "瞻卬",
    "author": "",
    "paragraphs": [
      "瞻卬昊天，则不我惠。孔填不宁，降此大厉。邦靡有定，士民其瘵。",
      "蟊贼蟊疾，靡有夷届。罪罟不收，靡有夷瘳。",
      "人有土田，女反有之。人有民人，女覆夺之。此宜无罪，女反收之。",
      "彼宜有罪，女覆说之。",
      "哲夫成城，哲妇倾城。懿厥哲妇，为枭为鸱。妇有长舌，维厉之阶。",
      "乱匪降自天，生自妇人。匪教匪诲，时维妇寺。",
      "鞫人忮忒。谮始竞背。岂曰不极？伊胡为慝？如贾三倍，君子是识。",
      "妇无公事，休其蚕织。",
      "天何以剌？何神不富？舍尔介狄，维予胥忌。不吊不祥，威仪不类。",
      "人之云亡，邦国殄瘁。",
      "天之降罔，维其优矣。人之云亡，心之忧矣。天之降罔，维其几矣。",
      "人之云亡，心之悲矣。",
      "觱沸槛泉，维其深矣。心之忧矣，宁自今矣？不自我先，不自我后。",
      "藐藐昊天，无不克巩。无忝皇祖，式救尔后。"
    ],
    "tags": [
      "周",
      "诗经",
      "大雅",
      "荡之什"
    ]
  },
  {
    "title": "召旻",
    "author": "",
    "paragraphs": [
      "旻天疾威，天笃降丧。瘨我饥馑，民卒流亡。我居圉卒荒。",
      "天降罪罟，蟊贼内讧。昏椓靡共，溃溃回遹，实靖夷我邦。",
      "皋皋訿訿，曾不知其玷。兢兢业业，孔填不宁，我位孔贬。",
      "如彼岁旱，草不溃茂，如彼栖苴。我相此邦，无不溃止。",
      "维昔之富不如时，维今之疚不如兹。彼疏斯粺，胡不自替？职兄斯引。",
      "池之竭矣，不云自频。泉之竭矣，不云自中。溥斯害矣，职兄斯弘，不灾我躬。",
      "昔先王受命，有如召公，日辟国百里，今也日蹙国百里。于乎哀哉！维今之人，不尚有旧！"
    ],
    "tags": [
      "周",
      "诗经",
      "大雅",
      "荡之什"
    ]
  },
  {
    "title": "清庙",
    "author": "",
    "paragraphs": [
      "于穆清庙，肃雍显相。济济多士，秉文之德。对越在天，骏奔走在庙。不显不承，无射于人斯。"
    ],
    "tags": [
      "周",
      "诗经",
      "周颂",
      "清庙之什"
    ]
  },
  {
    "title": "维天之命",
    "author": "",
    "paragraphs": [
      "维天之命，于穆不已。于乎不显，文王之德之纯。假以溢我，我其收之。骏惠我文王，曾孙笃之。"
    ],
    "tags": [
      "周",
      "诗经",
      "周颂",
      "清庙之什"
    ]
  },
  {
    "title": "维清",
    "author": "",
    "paragraphs": [
      "维清缉熙，文王之典。肇禋，迄用有成，维周之祯。"
    ],
    "tags": [
      "周",
      "诗经",
      "周颂",
      "清庙之什"
    ]
  },
  {
    "title": "烈文",
    "author": "",
    "paragraphs": [
      "烈文辟公，锡兹祉福。惠我无疆，子孙保之。无封靡于尔邦，维王其崇之。",
      "念兹戎功，继序其皇之。无竞维人，四方其训之。不显维德，百辟其刑之。于乎，前王不忘！"
    ],
    "tags": [
      "周",
      "诗经",
      "周颂",
      "清庙之什"
    ]
  },
  {
    "title": "天作",
    "author": "",
    "paragraphs": [
      "天作高山，大王荒之。彼作矣，文王康之。彼徂矣，岐有夷之行。子孙保之。"
    ],
    "tags": [
      "周",
      "诗经",
      "周颂",
      "清庙之什"
    ]
  },
  {
    "title": "昊天有成命",
    "author": "",
    "paragraphs": [
      "昊天有成命，二后受之。成王不敢康，夙夜基命宥密。于缉熙！单厥心，四其靖之。"
    ],
    "tags": [
      "周",
      "诗经",
      "周颂",
      "清庙之什"
    ]
  },
  {
    "title": "我将",
    "author": "",
    "paragraphs": [
      "我将我享，维羊维牛，维天其右之。仪式刑文王之典，日靖四方。",
      "伊嘏文王，既右飨之。我其夙夜，畏天之威，于时保之。"
    ],
    "tags": [
      "周",
      "诗经",
      "周颂",
      "清庙之什"
    ]
  },
  {
    "title": "时迈",
    "author": "",
    "paragraphs": [
      "时迈其邦，昊天其子之，实右序有周。薄言震之，莫不震叠。怀柔百神，及河乔岳，允王维后。",
      "明昭有周，式序在位。载戢干戈，载橐弓矢。我求懿德，四于时夏，允王保之。"
    ],
    "tags": [
      "周",
      "诗经",
      "周颂",
      "清庙之什"
    ]
  },
  {
    "title": "执竞",
    "author": "",
    "paragraphs": [
      "执竞武王，无竞维烈。不显成康，上帝是皇。自彼成康，奄有四方，斤斤其明。",
      "钟鼓喤喤，磬莞将将，降福穰穰。降福简简，威仪反反。既醉既饱，福禄来反。"
    ],
    "tags": [
      "周",
      "诗经",
      "周颂",
      "清庙之什"
    ]
  },
  {
    "title": "思文",
    "author": "",
    "paragraphs": [
      "思文后稷，克配彼天。立我烝民，莫菲尔极。贻我来牟，帝命率育，无此疆尔界。陈常于时夏。"
    ],
    "tags": [
      "周",
      "诗经",
      "周颂",
      "清庙之什"
    ]
  },
  {
    "title": "臣工",
    "author": "",
    "paragraphs": [
      "嗟嗟臣工，敬尔在公。王厘尔成，来咨来茹。嗟嗟保介，维莫之春，亦又何求？如何新畲？",
      "于皇来牟，将受厥明。明昭上帝，迄用康年。命我众人：庤乃钱镈，奄观铚艾。"
    ],
    "tags": [
      "周",
      "诗经",
      "周颂",
      "臣工之什"
    ]
  },
  {
    "title": "噫嘻",
    "author": "",
    "paragraphs": [
      "噫嘻成王，既昭假尔。率时农夫，播厥百谷。骏发尔私，终三十里。亦服尔耕，十千维耦。"
    ],
    "tags": [
      "周",
      "诗经",
      "周颂",
      "臣工之什"
    ]
  },
  {
    "title": "振鹭",
    "author": "",
    "paragraphs": [
      "振鹭于飞，于彼西雍。我客戾止，亦有斯容。在彼无恶，在此无斁。庶几夙夜，以永终誉。"
    ],
    "tags": [
      "周",
      "诗经",
      "周颂",
      "臣工之什"
    ]
  },
  {
    "title": "丰年",
    "author": "",
    "paragraphs": [
      "丰年多黍多稌，亦有高廪，万亿及秭。为酒为醴，烝畀祖妣。以洽百礼，降福孔皆。"
    ],
    "tags": [
      "周",
      "诗经",
      "周颂",
      "臣工之什"
    ]
  },
  {
    "title": "有瞽",
    "author": "",
    "paragraphs": [
      "有瞽有瞽，在周之庭。设业设虡，崇牙树羽。应田县鼓，鞉磬柷圉。既备",
      "乃奏，箫管备举。喤喤厥声，肃雍和鸣，先祖是听。我客戾止，永观厥成。"
    ],
    "tags": [
      "周",
      "诗经",
      "周颂",
      "臣工之什"
    ]
  },
  {
    "title": "潜",
    "author": "",
    "paragraphs": [
      "猗与漆沮，潜有多鱼。有鳣有鲔，鲦鲿鰋鲤。以享以祀，以介景福。"
    ],
    "tags": [
      "周",
      "诗经",
      "周颂",
      "臣工之什"
    ]
  },
  {
    "title": "雝",
    "author": "",
    "paragraphs": [
      "有来雝雝，至止肃肃。相维辟公，天子穆穆。于荐广牡，相予四祀。假哉皇考！绥予孝子。",
      "宣哲维人，文武维后。燕及皇天，克昌厥后。绥我眉寿，介以繁祉，既右烈考，亦右文母。"
    ],
    "tags": [
      "周",
      "诗经",
      "周颂",
      "臣工之什"
    ]
  },
  {
    "title": "载见",
    "author": "",
    "paragraphs": [
      "载见辟王，曰求厥章。龙旂阳阳，和铃央央。鞗革有鸧，休有烈光。率见昭考，以孝以享。",
      "以介眉寿，永言保之，思皇多祜。烈文辟公，绥以多福，俾缉熙于纯嘏。"
    ],
    "tags": [
      "周",
      "诗经",
      "周颂",
      "臣工之什"
    ]
  },
  {
    "title": "有客",
    "author": "",
    "paragraphs": [
      "有客有客，亦白其马。有萋有且，敦琢其旅。有客宿宿，有客信信。",
      "言授之絷，以絷其马。薄言追之，左右绥之。既有淫威，降福孔夷。"
    ],
    "tags": [
      "周",
      "诗经",
      "周颂",
      "臣工之什"
    ]
  },
  {
    "title": "武",
    "author": "",
    "paragraphs": [
      "于皇武王！无竞维烈。允文文王，克开厥后。嗣武受之，胜殷遏刘，耆定尔功。"
    ],
    "tags": [
      "周",
      "诗经",
      "周颂",
      "臣工之什"
    ]
  },
  {
    "title": "闵予小子",
    "author": "",
    "paragraphs": [
      "闵予小子，遭家不造，嬛嬛在疚。于乎皇考，永世克孝。",
      "念兹皇祖，陟降庭止。维予小子，夙夜敬止。于乎皇王，继序思不忘。"
    ],
    "tags": [
      "周",
      "诗经",
      "周颂",
      "闵予小子之什"
    ]
  },
  {
    "title": "访落",
    "author": "",
    "paragraphs": [
      "访予落止，率时昭考。于乎悠哉，朕未有艾。将予就之，继犹判涣。",
      "维予小子，未堪家多难。绍庭上下，陟降厥家。休矣皇考，以保明其身。"
    ],
    "tags": [
      "周",
      "诗经",
      "周颂",
      "闵予小子之什"
    ]
  },
  {
    "title": "敬之",
    "author": "",
    "paragraphs": [
      "敬之敬之，天维显思，命不易哉。无曰高高在上，陟降厥士，日监在兹。",
      "维予小子，不聪敬止。日就月将，学有缉熙于光明。佛时仔肩，示我显德行。"
    ],
    "tags": [
      "周",
      "诗经",
      "周颂",
      "闵予小子之什"
    ]
  },
  {
    "title": "小毖",
    "author": "",
    "paragraphs": [
      "予其惩，而毖后患。莫予荓蜂，自求辛螫。肇允彼桃虫，拚飞维鸟。未堪家多难，予又集于蓼。"
    ],
    "tags": [
      "周",
      "诗经",
      "周颂",
      "闵予小子之什"
    ]
  },
  {
    "title": "载芟",
    "author": "",
    "paragraphs": [
      "载芟载柞，其耕泽泽。千耦其耘，徂隰徂畛。侯主侯伯，侯亚侯旅，侯彊侯以。",
      "有嗿其馌，思媚其妇，有依其士。有略其耜，俶载南亩，播厥百谷。实函斯活，驿驿其达。",
      "有厌其杰，厌厌其苗，绵绵其麃。载获济济，有实其积，万亿及秭。为酒为醴，烝畀祖妣，不洽百礼。",
      "有飶其香。邦家之光。有椒其馨，胡考之宁。匪且有且，匪今斯今，振古如兹。"
    ],
    "tags": [
      "周",
      "诗经",
      "周颂",
      "闵予小子之什"
    ]
  },
  {
    "title": "良耜",
    "author": "",
    "paragraphs": [
      "畟畟良耜，俶载南亩。播厥百谷，实函斯活。或来瞻女，载筐及莒，其饟伊黍。",
      "其笠伊纠，其镈斯赵，以薅荼蓼。荼蓼朽止，黍稷茂止。获之挃挃，积之栗栗。",
      "其崇如墉，其比如栉。以开百室，百室盈止，妇子宁止。杀时犉牡，有捄其角。以似以续，续古之人。"
    ],
    "tags": [
      "周",
      "诗经",
      "周颂",
      "闵予小子之什"
    ]
  },
  {
    "title": "丝衣",
    "author": "",
    "paragraphs": [
      "丝衣其紑，载弁俅俅。自堂徂基，自羊徂牛，鼐鼎及鼒，兕觥其觩。旨酒思柔。不吴不敖，胡考之休。"
    ],
    "tags": [
      "周",
      "诗经",
      "周颂",
      "闵予小子之什"
    ]
  },
  {
    "title": "酌",
    "author": "",
    "paragraphs": [
      "于铄王师，遵养时晦。时纯熙矣，是用大介。我龙受之，蹻蹻王之造。载用有嗣，实维尔公允师。"
    ],
    "tags": [
      "周",
      "诗经",
      "周颂",
      "闵予小子之什"
    ]
  },
  {
    "title": "桓",
    "author": "",
    "paragraphs": [
      "绥万邦，屡丰年。天命匪解，桓桓武王。保有厥士，于以四方，克定厥家。于昭于天，皇以间之。"
    ],
    "tags": [
      "周",
      "诗经",
      "周颂",
      "闵予小子之什"
    ]
  },
  {
    "title": "赉",
    "author": "",
    "paragraphs": [
      "文王既勤止，我应受之。敷时绎思，我徂维求定。时周之命，于绎思。"
    ],
    "tags": [
      "周",
      "诗经",
      "周颂",
      "闵予小子之什"
    ]
  },
  {
    "title": "般",
    "author": "",
    "paragraphs": [
      "于皇时周！陟其高山，嶞山乔岳，允犹翕河。敷天之下，裒时之对。时周之命。"
    ],
    "tags": [
      "周",
      "诗经",
      "周颂",
      "闵予小子之什"
    ]
  },
  {
    "title": "駉",
    "author": "",
    "paragraphs": [
      "駉駉牡马，在坰之野。薄言駉者，有驈有皇，有骊有黄，以车彭彭。思无疆思，马斯臧。",
      "駉駉牡马，在坰之野。薄言駉者，有骓有駓，有骍有骐，以车伾伾。思无期思，马斯才。",
      "駉駉牡马，在坰之野。溥言駉者，有驒有骆，有骝有雒，以车绎绎。思无斁思，马斯作。",
      "駉駉牡马，在坰之野。薄言駉者，有骃有騢，有驔有鱼，以车祛祛。思无邪思，马斯徂。"
    ],
    "tags": [
      "周",
      "诗经",
      "鲁颂",
      "駉之什"
    ]
  },
  {
    "title": "有駜",
    "author": "",
    "paragraphs": [
      "有駜有駜，駜彼乘黄。夙夜在公，在公明明。振振鹭，鹭于下。鼓咽咽，醉言舞。于胥乐兮！",
      "有駜有駜，駜彼乘牡。夙夜在公，在公饮酒。振振鹭，鹭于飞。鼓咽咽，醉言归。于胥乐兮！",
      "有駜有駜，駜彼乘駽。夙夜在公，在公载燕。自今以始，岁其有。君子有穀，诒孙子。于胥乐兮！"
    ],
    "tags": [
      "周",
      "诗经",
      "鲁颂",
      "駉之什"
    ]
  },
  {
    "title": "泮水",
    "author": "",
    "paragraphs": [
      "思乐泮水，薄采其芹。鲁侯戾止，言观其旂。其旂茷茷，鸾声哕哕。无小无大，从公于迈。",
      "思乐泮水，薄采其藻。鲁侯戾止，其马蹻蹻。其马蹻蹻，其音昭昭。载色载笑，匪怒伊教。",
      "思乐泮水，薄采其茆。鲁侯戾止，在泮饮酒。既饮旨酒，永锡难老。顺彼长道，屈此群丑。",
      "穆穆鲁侯，敬明其德。敬慎威仪，维民之则。允文允武，昭假烈祖。靡有不孝，自求伊祜。",
      "明明鲁侯，克明其德。既作泮宫，淮夷攸服。矫矫虎臣，在泮献馘。淑问如皋陶，在泮献囚。",
      "济济多士，克广德心。桓桓于征，狄彼东南。烝烝皇皇，不吴不扬。不告于訩，在泮献功。",
      "角弓其觩。束矢其搜。戎车孔博。徒御无斁。既克淮夷，孔淑不逆。式固尔犹，淮夷卒获。",
      "翩彼飞鸮，集于泮林。食我桑黮，怀我好音。憬彼淮夷，来献其琛。元龟象齿，大赂南金。"
    ],
    "tags": [
      "周",
      "诗经",
      "鲁颂",
      "駉之什"
    ]
  },
  {
    "title": "閟宫",
    "author": "",
    "paragraphs": [
      "閟宫有侐，实实枚枚。赫赫姜嫄，其德不回。上帝是依，无灾无害。",
      "弥月不迟，是生后稷。降之百福。黍稷重穋，稙稚菽麦。奄有下国，俾民稼穑。",
      "有稷有黍，有稻有秬。奄有下土，缵禹之绪。后稷之孙，实维大王。",
      "居岐之阳，实始剪商。至于文武，缵大王之绪，致天之届，于牧之野。",
      "无二无虞，上帝临女。敦商之旅，克咸厥功。王曰叔父，建尔元子，俾侯于鲁。",
      "大启尔宇，为周室辅。乃命鲁公，俾侯于东。锡之山川，土田附庸。",
      "周公之孙，庄公之子。龙旂承祀。六辔耳耳。春秋匪解，享祀不忒。",
      "皇皇后帝！皇祖后稷！享以骍牺，是飨是宜。降福既多，周公皇祖，亦其福女。",
      "秋而载尝，夏而楅衡，白牡骍刚。牺尊将将，毛炰胾羹。笾豆大房，万舞洋洋。",
      "孝孙有庆。俾尔炽而昌，俾尔寿而臧。保彼东方，鲁邦是尝。不亏不崩，不震不腾。",
      "三寿作朋，如冈如陵。公车千乘，朱英绿縢。二矛重弓。公徒三万，贝胄朱綅。",
      "烝徒增增，戎狄是膺，荆舒是惩，则莫我敢承！俾尔昌而炽，俾尔寿而富。",
      "黄发台背，寿胥与试。俾尔昌而大，俾尔耆而艾。万有千岁，眉寿无有害。",
      "泰山岩岩，鲁邦所詹。奄有龟蒙，遂荒大东。至于海邦，淮夷来同。",
      "莫不率从，鲁侯之功。保有凫绎，遂荒徐宅。至于海邦，淮夷蛮貊。",
      "及彼南夷，莫不率从。莫敢不诺，鲁侯是若。天锡公纯嘏，眉寿保鲁。",
      "居常与许，复周公之宇。鲁侯燕喜，令妻寿母。宜大夫庶士，邦国是有。",
      "既多受祉，黄发儿齿。徂徠之松，新甫之柏。是断是度，是寻是尺。",
      "松桷有舄，路寝孔硕，新庙奕奕。奚斯所作，孔曼且硕，万民是若。"
    ],
    "tags": [
      "周",
      "诗经",
      "鲁颂",
      "駉之什"
    ]
  },
  {
    "title": "那",
    "author": "",
    "paragraphs": [
      "猗与那与！置我鞉鼓。奏鼓简简，衎我烈祖。汤孙奏假，绥我思成。",
      "鞉鼓渊渊，嘒嘒管声。既和且平，依我磬声。于赫汤孙！穆穆厥声。",
      "庸鼓有斁，万舞有奕。我有嘉客，亦不夷怿。自古在昔，先民有作。",
      "温恭朝夕，执事有恪，顾予烝尝，汤孙之将。"
    ],
    "tags": [
      "周",
      "诗经",
      "商颂",
      "那之什"
    ]
  },
  {
    "title": "烈祖",
    "author": "",
    "paragraphs": [
      "嗟嗟烈祖！有秩斯祜。申锡无疆，及尔斯所。既载清酤，赉我思成。",
      "亦有和羹，既戒既平。鬷假无言，时靡有争。绥我眉寿，黄耇无疆。",
      "约軧错衡，八鸾鸧鸧。以假以享，我受命溥将。自天降康，丰年穰穰。",
      "来假来飨，降福无疆。顾予烝尝，汤孙之将。"
    ],
    "tags": [
      "周",
      "诗经",
      "商颂",
      "那之什"
    ]
  },
  {
    "title": "玄鸟",
    "author": "",
    "paragraphs": [
      "天命玄鸟，降而生商，宅殷土芒芒。古帝命武汤，正域彼四方。",
      "方命厥后，奄有九有。商之先后，受命不殆，在武丁孙子。武丁孙子，武王靡不胜。",
      "龙旂十乘，大糦是承。邦畿千里，维民所止，肇域彼四海。",
      "四海来假，来假祁祁。景员维河。殷受命咸宜，百禄是何。"
    ],
    "tags": [
      "周",
      "诗经",
      "商颂",
      "那之什"
    ]
  },
  {
    "title": "长发",
    "author": "",
    "paragraphs": [
      "浚哲维商，长发其祥。洪水芒芒，禹敷下土方。外大国是疆，幅陨既长。有娀方将，帝立子生商。",
      "玄王桓拨，受小国是达，受大国是达。率履不越，遂视既发。相士烈烈。海外有截。",
      "帝命不违，至于汤齐。汤降不迟，圣敬日跻。昭假迟迟，上帝是祗，帝命式于九围。",
      "受小球大球，为下国缀旒，何天之休。不竞不絿，不刚不柔。敷政优优。百禄是遒。",
      "受小共大共，为下国骏厖。何天之龙，敷奏其勇。不震不动，不戁不竦，百禄是总。",
      "武王载旆，有虔秉钺。如火烈烈，则莫我敢曷。苞有三蘖，莫遂莫达。九有有截，韦顾既伐，昆吾夏桀。",
      "昔在中叶，有震且业。允也天子，降予卿士。实维阿衡，实左右商王。"
    ],
    "tags": [
      "周",
      "诗经",
      "商颂",
      "那之什"
    ]
  },
  {
    "title": "殷武",
    "author": "",
    "paragraphs": [
      "挞彼殷武，奋伐荆楚。深入其阻，裒荆之旅。有截其所，汤孙之绪。",
      "维女荆楚，居国南乡。昔有成汤，自彼氐羌，莫敢不来享，莫敢不来王。曰商是常。",
      "天命多辟，设都于禹之绩。岁事来辟，勿予祸适，稼穑匪解。",
      "天命降监，下民有严。不僭不滥，不敢怠遑。命于下国，封建厥福。",
      "商邑翼翼，四方之极。赫赫厥声，濯濯厥灵。寿考且宁，以保我后生。",
      "陟彼景山，松伯丸丸。是断是迁，方斫是虔。松桷有梴，旅楹有闲，寝成孔安。"
    ],
    "tags": [
      "周",
      "诗经",
      "商颂",
      "那之什"
    ]
  },
  {
    "title": "增广贤文 · 上集",
    "author": "佚名",
    "paragraphs": [
      "昔時賢文，誨汝諄諄。",
      "集韻增廣，多見多聞。",
      "觀今宜鑑古，無古不成今。",
      "知己知彼，將心比心。",
      "酒逢知己飲，詩向會人吟。",
      "相識滿天下，知心能幾人？"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "相逢好似初相識，到老終無怨恨心。",
      "近水知魚性，近山識鳥音。",
      "易漲易退山溪水，易反易覆小人心。",
      "運去金成鐵，時來鐵似金。",
      "讀書須用意，一字值千金。",
      "逢人且說三分話，未可全拋一片心。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "有意栽花花不發，無心插柳柳成蔭。",
      "畫虎畫皮難畫骨，知人知面不知心。",
      "錢財如糞土，仁義值千金。",
      "流水下灘非有意，白雲出岫本無心。",
      "當時若不登高望，誰信東流海洋深？",
      "路遙知馬力，日久見人心。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "兩人一般心，無錢堪買金；",
      "一人一般心，有錢難買針。",
      "相見易得好，久住難爲人。",
      "馬行無力皆因瘦，人不風流只爲貧。",
      "饒人不是癡漢，癡漢不會饒人。",
      "是親不是親，非親卻是親。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "美不美，鄉中水；親不親，故鄉人。",
      "鶯花猶怕春光老，豈可教人枉度春？",
      "相逢不飲空歸去，洞口桃花也笑人。",
      "紅粉佳人休使老，風流浪子莫教貧。",
      "在家不會迎賓客，出門方知少主人。",
      "黃芩無假，阿魏無真。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "客來主不顧，自是無良賓。",
      "良賓方不顧，應恐是癡人。",
      "貧居鬧市無人問，富在深山有遠親。",
      "誰人背後無人說，哪個人前不說人？",
      "有錢道真語，無錢語不真。",
      "不信但看筵中酒，杯杯先勸有錢人。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "鬧裏掙錢，靜處安身。",
      "來如風雨，去似微塵。",
      "長江後浪推前浪，世上新人趕舊人。",
      "近水樓臺先得月，向陽花木早逢春。",
      "古人不見今時月，今月曾經照古人。",
      "先到爲君，後到爲臣。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "莫道君行早，更有早行人。",
      "莫信直中直，須防仁不仁。",
      "山中有直樹，世上無直人。",
      "自恨枝無葉，莫怨太陽偏。",
      "一切都是命，半點不由人。",
      "一年之計在於春，一日之計在於寅。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "一家之計在於和，一生之計在於勤。",
      "責人之心責己，恕己之心恕人。",
      "守口如瓶，防意如城。",
      "寧可人負我，切莫我負人。",
      "再三須慎意，第一莫欺心。",
      "虎身猶可近，人毒不堪親。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "來說是非者，便是是非人。",
      "遠水難救近火，遠親不如近鄰。",
      "有酒有肉多兄弟，急難何曾見一人？",
      "人情似紙張張薄，世事如棋局局新。",
      "山中也有千年樹，世上難逢百歲人。",
      "力微休負重，言輕莫勸人。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "無錢休入衆，遭難莫尋親。",
      "平生不做皺眉事，世上應無切齒人。",
      "士者國之寶，儒爲席上珍。",
      "若要斷酒法，醒眼看醉人。",
      "求人須求大丈夫，濟人須濟急時無。",
      "渴時一滴如甘露，醉後添杯不如無。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "久住令人賤，頻來親也疏。",
      "酒中不語真君子，財上分明大丈夫。",
      "出家如初，成佛有餘。",
      "積金千兩，不如明解經書。",
      "養子不教如養驢，養女不教如養豬。",
      "有田不耕倉廩虛，有書不讀子孫愚。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "倉廩虛兮歲月乏，子孫愚兮禮儀疏。",
      "聽君一席話，勝讀十年書。",
      "人不通今古，馬牛如襟裾。",
      "茫茫四海人無數，哪個男兒是丈夫？",
      "白酒釀成緣好客，黃金散盡爲收書。",
      "救人一命，勝造七級浮屠。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "城門失火，殃及池魚。",
      "庭前生瑞草，好事不如無。",
      "欲求生富貴，須下死工夫。",
      "百年成之不足，一旦壞之有餘。",
      "人心似鐵，官法如爐。",
      "善化不足，惡化有餘。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "水至清則無魚，人太急則無智。",
      "知者減半，愚者全無。",
      "在家由父，出嫁從夫。",
      "癡人畏婦，賢女敬夫。",
      "是非終日有，不聽自然無。",
      "竹籬茅舍風光好，道院僧房終不如。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "寧可正而不足，不可邪而有餘。",
      "寧可信其有，不可信其無。",
      "命裏有時終須有，命裏無時莫強求。",
      "道院迎仙客，書堂隱相儒。",
      "庭栽棲鳳竹，池養化龍魚。",
      "結交須勝己，似我不如無。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "但看三五日，相見不如初。",
      "人情似水分高下，世事如雲任卷舒。",
      "會說說都是，不會說無理。",
      "磨刀恨不利，刀利傷人指；",
      "求財恨不多，財多害自己。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "知足常足，終身不辱；",
      "知止常止，終身不恥。",
      "有福傷財，無福傷己。",
      "差之毫釐，失之千里。",
      "若登高必自卑，若涉遠必自邇。",
      "三思而行，再思可矣。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "動口不如親爲，求人不如求己。",
      "小時是兄弟，長大各鄉里。",
      "嫉財莫嫉食，怨生莫怨死。",
      "人見白頭嗔，我見白頭喜。",
      "多少少年郎，不到白頭死。",
      "牆有縫，壁有耳。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "好事不出門，壞事傳千里。",
      "若要人不知，除非己莫爲。",
      "爲人不做虧心事，半夜敲門心不驚。",
      "賊是小人，智過君子。",
      "君子固窮，小人窮斯濫矣。",
      "富貴多憂，貧窮自在。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "不以我爲德，反以我爲仇。",
      "寧可直中取，不可曲中求。",
      "人無遠慮，必有近憂。",
      "知我者謂我心憂，不知我者謂我何求？",
      "晴天不肯去，直待雨淋頭。",
      "成事莫說，覆水難收。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "是非只爲多開口，煩惱皆因強出頭。",
      "忍得一時之氣，免得百日之憂。",
      "近來學得烏龜法，得縮頭時且縮頭。",
      "懼法朝朝樂，欺公日日憂。",
      "人生一世，草長一春。",
      "黑髮不知勤學早，轉眼便是白頭翁。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "月過十五光明少，人到中年萬事休。",
      "兒孫自有兒孫福，莫爲兒孫做馬牛。",
      "人生不滿百，常懷千歲憂。",
      "今朝有酒今朝醉，明日愁來明日憂。",
      "路逢險處須迴避，事到臨頭不自由。",
      "人貧不語，水平不流。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "一家養女百家求，一馬不行百馬憂。",
      "有花方酌酒，無月不登樓。",
      "三杯通大道，一醉解千愁。",
      "深山畢竟藏猛虎，大海終須納細流。",
      "惜花須檢點，愛月不梳頭。",
      "大抵選她肌骨好，不搽紅粉也風流。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "受恩深處宜先退，得意濃時便可休。",
      "莫待是非來入耳，從前恩愛反爲仇。",
      "留得五湖明月在，不愁無處下金鉤。",
      "休別有魚處，莫戀淺灘頭。",
      "去時終須去，再三留不住。",
      "忍一句，息一怒，饒一着，退一步。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "三十不豪，四十不富，五十將來尋死路。",
      "生不認魂，死不認屍。",
      "一寸光陰一寸金，寸金難買寸光陰。",
      "父母恩深終有別，夫妻義重也分離。",
      "人生似鳥同林宿，大難來時各自飛。",
      "人善被人欺，馬善被人騎。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "人無橫財不富，馬無夜草不肥。",
      "人惡人怕天不怕，人善人欺天不欺。",
      "善惡到頭終有報，只盼來早與來遲。",
      "黃河尚有澄清日，豈能人無得運時？",
      "得寵思辱，居安思危。",
      "念念有如臨敵日，心心常似過橋時。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "英雄行險道，富貴似花枝。",
      "人情莫道春光好，只怕秋來有冷時。",
      "送君千里，終有一別。",
      "但將冷眼觀螃蟹，看你橫行到幾時。",
      "見事莫說，問事不知。",
      "閒事莫管，無事早歸。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "假緞染就真紅色，也被旁人說是非。",
      "善事可做，惡事莫爲。",
      "許人一物，千金不移。",
      "龍生龍子，虎生虎兒。",
      "龍游淺水遭蝦戲，虎落平原被犬欺。",
      "一舉首登龍虎榜，十年身到鳳凰池。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "十年寒窗無人問，一舉成名天下知。",
      "酒債尋常處處有，人生七十古來稀！",
      "養兒防老，積穀防饑。",
      "雞豚狗彘之畜，無失其時，數口之家，可以無飢矣。",
      "當家才知鹽米貴，養子方知父母恩。",
      "常將有日思無日，莫把無時當有時。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "樹欲靜而風不止，子欲養而親不待。",
      "時來風送滕王閣，運去雷轟薦福碑。",
      "入門休問榮枯事，且看容顏便得知。",
      "官清司吏瘦，神靈廟祝肥。",
      "息卻雷霆之怒，罷卻虎豹之威。",
      "饒人算之本，輸人算之機。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "好言難得，惡語易施。",
      "一言既出，駟馬難追。",
      "道吾好者是吾賊，道吾惡者是吾師。",
      "路逢俠客須呈劍，不是才人莫獻詩。",
      "三人行必有我師焉。",
      "擇其善者而從之，其不善者而改之。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "欲昌和順須爲善，要振家聲在讀書。",
      "少壯不努力，老大徒傷悲。",
      "人有善願，天必佑之。",
      "莫飲卯時酒，昏昏醉到酉。",
      "莫罵酉時妻，一夜受孤悽。",
      "種麻得麻，種豆得豆。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "天眼恢恢，疏而不漏。",
      "見官莫向前，作客莫在後。",
      "寧添一斗，莫添一口。",
      "螳螂捕蟬，豈知黃雀在後？",
      "不求金玉重重貴，但願兒孫個個賢。",
      "一日夫妻，百世姻緣。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "百世修來同船渡，千世修來共枕眠。",
      "殺人一萬，自損三千。",
      "傷人一語，利如刀割。",
      "枯木逢春猶再發，人無兩度再少年。",
      "未晚先投宿，雞鳴早看天。",
      "將相頂頭堪走馬，公侯肚內好撐船。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "富人思來年，窮人想眼前。",
      "世上若要人情好，賒去物品莫取錢。",
      "生死有命，富貴在天。",
      "擊石原有火，不擊乃無煙。",
      "人學始知道，不學亦徒然。",
      "莫笑他人老，終須還到老。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "和得鄰里好，猶如拾片寶。",
      "但能守本分，終身無煩惱。",
      "大家做事尋常，小家做事慌張。",
      "大家禮義教子弟，小家兇惡訓兒郎。",
      "君子愛財，取之有道。",
      "貞婦愛色，納之以禮。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "善有善報，惡有惡報。",
      "不是不報，時候未到。",
      "萬惡淫爲首，百行孝當先。",
      "人而無信，不知其可也。",
      "一人道虛，千人傳實。",
      "凡事要好，須問三老。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "若爭小利，便失大道。",
      "家中不和鄰里欺，鄰里不和說是非。",
      "年年防飢，夜夜防盜。",
      "學者是好，不學不好。",
      "學者如禾如稻，不學如草如蒿。",
      "遇飲酒時須防醉，得高歌處且高歌。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "因風吹火，用力不多。",
      "不因漁夫引，怎能見波濤？",
      "無求到處人情好，不飲任他酒價高。",
      "知事少時煩惱少，識人多處是非多。",
      "進山不怕傷人虎，只怕人情兩面刀。",
      "強中更有強中手，惡人須用惡人磨。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "會使不在家富豪，風流不用衣着佳。",
      "光陰似箭，日月如梭。",
      "天時不如地利，地利不如人和。",
      "黃金未爲貴，安樂值錢多。",
      "爲善最樂，作惡難逃。",
      "羊有跪乳之恩，鴉有反哺之情。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "孝順還生孝順子，忤逆還生忤逆兒。",
      "不信但看檐前水，點點滴滴舊窩池。",
      "隱惡揚善，執其兩端。",
      "妻賢夫禍少，子孝父心寬。",
      "已覆之水，收之實難。",
      "人生知足時常足，人老偷閒且是閒。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "處處綠楊堪繫馬，家家有路通長安。",
      "既墜釜甑，反顧何益。",
      "見者易，學者難。",
      "厭靜還思喧，嫌喧又憶山。",
      "自從心定後，無處不安然。",
      "莫將容易得，便作等閒看。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "用心計較般般錯，退後思量事事寬。",
      "道路各別，養家一般。",
      "由儉入奢易，從奢入儉難。",
      "知音說與知音聽，不是知音莫與談。",
      "點石化爲金，人心猶未足。",
      "信了賭，賣了屋。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "他人觀花，不涉你目。",
      "他人碌碌，不涉你足。",
      "誰人不愛子孫賢，誰人不愛千鍾粟。",
      "奈五行，不是這般題目。",
      "莫把真心空計較，兒孫自有兒孫福。",
      "書到用時方恨少，事非經過不知難。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "天下無不是的父母，世上最難得者兄弟。",
      "與人不和，勸人養鵝；與人不睦，勸人架屋。",
      "但行好事，莫問前程。不交僧道，便是好人。",
      "河狹水激，人急計生。",
      "明知山有虎，莫向虎山行。",
      "路不鏟不平，事不爲不成。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "無錢方斷酒，臨老始讀經。",
      "點塔七層，不如暗處一燈。",
      "堂上二老是活佛，何用靈山朝世尊。",
      "萬事勸人休瞞昧，舉頭三尺有神明。",
      "但存方寸土，留與子孫耕。",
      "滅卻心頭火，剔起佛前燈。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "惺惺多不足，濛濛作公卿。",
      "衆星朗朗，不如孤月獨明。",
      "兄弟相害，不如友生。",
      "合理可作，小利不爭。",
      "牡丹花好空入目，棗花雖小結實多。",
      "欺老莫欺小，欺人心不明。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "勤奮耕鋤收地利，他時飽暖謝蒼天。",
      "得忍且忍，得耐且耐，不忍不耐，小事成災。",
      "相論逞英豪，家計漸漸退。",
      "賢婦令夫貴，惡婦令夫敗。",
      "一人有慶，兆民鹹賴。",
      "人老心未老，人窮志莫窮。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "人無千日好，花無百日紅。",
      "黃蜂一口針，橘子兩邊分。",
      "世間痛恨事，最毒淫婦心。",
      "殺人可恕，情理不容。",
      "乍富不知新受用，乍貧難改舊家風。",
      "座上客常滿，杯中酒不空。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "屋漏更遭連夜雨，行船又遇打頭風。",
      "筍因落籜方成竹，魚爲奔波始化龍。",
      "記得少年騎竹馬，轉眼又是白頭翁。",
      "禮義生於富足，盜賊出於賭博。",
      "天上衆星皆拱北，世間無水不朝東。",
      "士爲知己者死，女爲悅己者容。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "色即是空，空即是色。",
      "君子安貧，達人知命。",
      "良藥苦口利於病，忠言逆耳利於行。",
      "順天者昌，逆天者亡。",
      "有緣千里來相會，無緣對面不相逢。",
      "有福者昌，無福者亡。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "人爲財死，鳥爲食亡。",
      "夫妻相和好，琴瑟與笙簧。",
      "紅粉易妝嬌態女，無錢難作好兒郎。",
      "有子之人貧不久，無兒無女富不長。",
      "善必壽老，惡必早亡。",
      "爽口食多偏作病，快心事過恐遭殃。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "富貴定要依本分，貧窮不必再思量。",
      "畫水無風空作浪，繡花雖好不聞香。",
      "貪他一斗米，失卻半年糧。",
      "爭他一腳豚，反失一肘羊。",
      "龍歸晚洞雲猶溼，麝過春山草木香。",
      "平生只會說人短，何不回頭把己量？"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "見善如不及，見惡如探湯。",
      "人窮志短，馬瘦毛長。",
      "自家心裏急，他人未知忙。",
      "貧無達士將金贈，病有高人說藥方。",
      "觸來莫與競，事過心清涼。",
      "秋來滿山多秀色，春來無處不花香。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "凡人不可貌相，海水不可斗量。",
      "清清之水爲土所防，濟濟之士爲酒所傷。",
      "蒿草之下或有蘭香，茅茨之屋或有侯王。",
      "無限朱門生餓殍，幾多白屋出公卿。",
      "酒裏乾坤大，壺中日月長。",
      "拂石坐來春衫冷，踏花歸去馬蹄香。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "萬事前身定，浮生空自忙。",
      "叫月子規喉舌冷，宿花蝴蝶夢魂香。",
      "一言不中，千言不用。",
      "一人傳虛，百人傳實。",
      "萬金良藥，不如無疾。",
      "千里送鵝毛，禮輕情義重。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "世事如明鏡，前程暗似漆。",
      "君子懷刑，小人懷惠。",
      "架上碗兒輪流轉，媳婦自有做婆時。",
      "人生一世，如駒過隙。",
      "良田萬頃，日食一升。",
      "大廈千間，夜眠八尺。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "千經萬典，孝義爲先。",
      "天上人間，方便第一。",
      "一字入公門，九牛拔不出。",
      "八字衙門向南開，有理無錢莫進來。",
      "欲求天下事，須用世間財。",
      "富從升合起，貧因不算來。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "近河不得枉使水，近山不得枉燒柴。",
      "家無讀書子，官從何處來？",
      "慈不掌兵，義不掌財。",
      "一夫當關，萬夫莫開。",
      "萬事不由人計較，一生都是命安排。",
      "白雲本是無心物，卻被清風引出來。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "慢行急行，逆取順取。",
      "命中只有如許財，絲毫不可有閃失。",
      "人間私語，天聞若雷。",
      "暗室虧心，神目如電。",
      "一毫之惡，勸人莫作。一毫之善，與人方便。",
      "虧人是禍，饒人是福，天眼恢恢，報應甚速。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "聖賢言語，神欽鬼服。",
      "人各有心，心各有見。",
      "口說不如身逢，耳聞不如目見。",
      "見人富貴生歡喜，莫把心頭似火燒。",
      "養兵千日，用在一時。",
      "國清才子貴，家富小兒嬌。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "利刀割體瘡猶使，惡語傷人恨不消。",
      "公道世間唯白髮，貴人頭上不曾饒。",
      "有才堪出衆，無衣懶出門。",
      "爲官須作相，及第必爭先。",
      "苗從地發，樹由枝分。",
      "宅裏燃火，煙氣成雲。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "以直報怨，知恩報恩。",
      "紅顏今日雖欺我，白髮他時不放君。",
      "借問酒家何處有，牧童遙指杏花村。",
      "父子和而家不退，兄弟和而家不分。",
      "一片雲間不相識，三千里外卻逢君。",
      "官有公法，民有私約。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "平時不燒香，臨時抱佛腳。",
      "幸生太平無事日，恐防年老不多時。",
      "國亂思良將，家貧思良妻。",
      "池塘積水須防旱，田地深耕足養家。",
      "根深不怕風搖動，樹正何愁月影斜。",
      "爭得貓兒，失卻牛腳。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "愚者千慮，必有一得，智者千慮，必有一失。",
      "始吾於人也，聽其言而信其行。",
      "今吾於人也，聽其言而觀其行。",
      "哪個梳頭無亂髮，情人眼裏出西施。",
      "珠沉淵而川媚，玉韞石而山輝。",
      "夕陽無限好，只恐不多時。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "久旱逢甘霖，他鄉遇故知；洞房花燭夜，金榜題名時。",
      "惜花春起早，愛月夜眠遲。",
      "掬水月在手，弄花香滿衣。",
      "桃紅李白薔薇紫，問着東君總不知。",
      "教子教孫須教義，栽桑栽柘少栽花。",
      "休念故鄉生處好，受恩深處便爲家。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "學在一人之下，用在萬人之上。",
      "一日爲師，終生爲父。",
      "忘恩負義，禽獸之徒。",
      "勸君莫將油炒菜，留與兒孫夜讀書。",
      "書中自有千鍾粟，書中自有顏如玉。",
      "莫怨天來莫怨人，五行八字命生成。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "莫怨自己窮，窮要窮得乾淨；莫羨他人富，富要富得清高。",
      "別人騎馬我騎驢，仔細思量我不如，",
      "待我回頭看，還有挑腳漢。",
      "路上有飢人，家中有剩飯。",
      "積德與兒孫，要廣行方便。",
      "作善鬼神欽，作惡遭天遣。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "積錢積穀不如積德，買田買地不如買書。",
      "一日春工十日糧，十日春工半年糧。",
      "疏懶人沒吃，勤儉糧滿倉。",
      "人親財不親，財利要分清。",
      "十分伶俐使七分，常留三分與兒孫，",
      "若要十分都使盡，遠在兒孫近在身。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "君子樂得做君子，小人枉自做小人。",
      "好學者則庶民之子爲公卿，不好學者則公卿之子爲庶民。",
      "惜錢莫教子，護短莫從師。",
      "記得舊文章，便是新舉子。",
      "人在家中坐，禍從天上落。",
      "但求心無愧，不怕有後災。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "只有和氣去迎人，哪有相打得太平。",
      "忠厚自有忠厚報，豪強一定受官刑。",
      "人到公門正好修，留些陰德在後頭。",
      "爲人何必爭高下，一旦無命萬事休。",
      "山高不算高，人心比天高。",
      "白水變酒賣，還嫌豬無糟。"
    ],
    "tags": []
  },
  {
    "title": "增广贤文 · 上集",
    "author": "佚名",
    "paragraphs": [
      "貧寒休要怨，寶貴不須驕。",
      "善惡隨人作，禍福自己招。",
      "奉勸君子，各宜守己。",
      "只此呈示，萬無一失。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "前人俗語，言淺理深。",
      "補遺增廣，集成書文。",
      "世上無難事，只怕不專心。",
      "成人不自在，自在不成人；",
      "金憑火煉方知色，與人交財便知心。",
      "乞丐無糧，懶惰而成。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "勤儉爲無價之寶，節糧乃衆妙之門。",
      "省事儉用，免得求人。",
      "量大禍不在，機深禍亦深。",
      "善爲至寶深深用，心作良田世世耕。",
      "羣居防口，獨坐防心。",
      "體無病爲富貴，身平安莫怨貧。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "敗家子弟揮金如土，貧家子弟積土成金。",
      "富貴非關天地，禍福不是鬼神。",
      "安分貧一時，本分終不貧。",
      "不拜父母拜乾親，弟兄不和結外人。",
      "人過留名，雁過留聲。",
      "擇子莫擇父，擇親莫擇鄰。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "愛妻之心是主，愛子之心是親。",
      "事從根起，藕葉連心。",
      "禍與福同門，利與害同城。",
      "清酒紅人臉，財帛動人心！",
      "寧可葷口唸佛，不可素口罵人。",
      "有錢能說話，無錢話不靈。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "豈能盡如人意？但求不愧吾心。",
      "不說自己井繩短，反說他人箍井深。",
      "恩愛多生病，無錢便覺貧。",
      "只學斟酒意，莫學下棋心。",
      "孝莫假意，轉眼便爲人父母。",
      "善休望報，回頭只看汝兒孫！"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "口開神氣散，舌出是非生！",
      "彈琴費指甲，說話費精神。",
      "千貫買田，萬貫結鄰。",
      "人言未必猶盡，聽話只聽三分。",
      "隔壁豈無耳，窗外豈無人？",
      "財可養生須注意，事不關己不勞心。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "酒不護賢，色不護病；",
      "財不護親，氣不護命！",
      "一日不可無常業，安閒便易起邪心！",
      "炎涼世態，富貴更甚於貧賤；",
      "嫉妒人心，骨肉更甚於外人！",
      "瓜熟蒂落，水到渠成。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "人情送匹馬，買賣不饒針！",
      "過頭飯好吃，過頭話難聽！",
      "事多累了自己，田多養了衆人。",
      "怕事忍事不生事自然無事；",
      "平心靜心不欺心何等放心！",
      "天子至尊不過於理，在理良心天下通行。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "好話不在多說，有理不在高聲！",
      "一朝權在手，便把令來行。",
      "甘草味甜人可食，巧言妄語不可聽。",
      "當場不論，過後枉然。",
      "貧莫與富鬥，富莫與官爭！",
      "官清難逃猾吏手，衙門少有唸佛人！"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "家有千口，主事一人。",
      "父子竭力山成玉，弟兄同心土變金。",
      "當事者迷，旁觀者清。",
      "怪人不知理，知理不怪人。",
      "未富先富終不富，未貧先貧終不貧。",
      "少當少取，少輸當贏！"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "飽暖思淫慾，飢寒起盜心！",
      "蚊蟲遭扇打，只因嘴傷人！",
      "欲多傷神，財多累心！",
      "布衣得暖真爲福，千金平安即是春。",
      "家貧出孝子，國亂顯忠臣！",
      "寧做太平犬，莫做離亂人！"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "人有幾等，官有幾品。",
      "理不衛親，法不爲民。",
      "自重者然後人重，人輕者便是自輕。",
      "自身不謹，擾亂四鄰。",
      "快意事過非快意，自古敗名因敗事。",
      "傷身事莫做，傷心話莫說。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "小人肥口，君子肥身。",
      "地不生無名之輩，天不生無路之人。",
      "一苗露水一苗草，一朝天子一朝臣。",
      "讀未見書，如得良友；見已讀書，如逢故人。",
      "福滿須防有禍，兇多料必無爭。",
      "不怕三十而死，只怕死後無名。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "但知江湖者，都是薄命人。",
      "不怕方中打死人，只知方中無好人。",
      "說長說短，寧說人長莫說短；",
      "施恩施怨，寧施人恩莫施怨。",
      "育林養虎，虎大傷人。",
      "冤家抱頭死，事要解交人。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "捲簾歸乳燕，開扇出蒼蠅。",
      "愛鼠常留飯，憐蛾燈罩紗。",
      "人命在天，物命在人。",
      "奸不通父母，賊不通地鄰。",
      "盜賊多出賭博，人命常出姦情。",
      "治國信讒必殺忠臣，治家信讒必疏其親。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "治國不用佞臣，治家不用佞婦。",
      "好臣一國之寶，好婦一家之珍。",
      "穩的不滾，滾的不穩。",
      "兒不嫌母醜，狗不嫌家貧。",
      "君子千錢不計較，小人一錢惱人心。",
      "人前顯貴，鬧裏奪爭。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "要知江湖深，一個不做聲。",
      "知止自當出妄想，安貧須是禁奢心。",
      "初入行業，三年事成；",
      "初吃饅頭，三年口生。",
      "家無生活計，坐吃如山崩。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "家有良田萬頃，不如薄藝在身；",
      "藝多不養家，食多嚼不贏。",
      "命中只有八合米，走遍天下不滿升。",
      "使心用心，反害自身。",
      "國家無空地，世上無閒人。",
      "妙藥難醫怨逆病，混財不富窮命人。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "耽誤一年春，十年補不清；",
      "人能處處能，草能處處生。",
      "會打三班鼓，也要幾個人。",
      "人不走不親，水不打不渾。",
      "三貧三富不到老，十年興敗多少人！"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "買貨買得真，折本折得輕；",
      "不怕問到，只怕倒問。",
      "人強不如貨強，價高不如口便。",
      "會買買怕人，會賣賣怕人。",
      "只只船上有梢公，天子足下有貧親。",
      "既知莫望，不知莫向。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "在一行，練一行；",
      "窮莫失志，富莫癲狂。",
      "天欲令其滅亡，必先讓其瘋狂。",
      "梢長人膽大，梢短人心慌。",
      "隔行莫貪利，久煉必成鋼。",
      "瓶花雖好豔，相看不耐長。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "早起三光，遲起三慌。",
      "未來休指望，過去莫思量；",
      "時來遇好友，病去遇良方。",
      "布得春風有夏雨，哈得秋風大家涼。",
      "晴帶雨傘，飽帶飢糧。",
      "滿壺全不響，半壺響叮噹。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "久利之事莫爲，衆爭之地莫往。",
      "老醫迷舊疾，朽藥誤良方；",
      "該在水中死，不在岸上亡。",
      "舍財不如少取，施藥不如傳方。",
      "倒了城牆醜了縣官，打了梅香醜了姑娘。",
      "燕子不進愁門，耗子不鑽空倉。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "蒼蠅不叮無縫蛋，謠言不找謹慎人。",
      "一人舍死，萬人難當。",
      "人爭一口氣，佛爭一炷香。",
      "門爲小人而設，鎖乃君子之防。",
      "舌咬只爲揉，齒落皆因眶。",
      "硬弩弦先斷，鋼刀刃自傷。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "賊名難受，龜名難當。",
      "好事他人未見講，錯處他偏說得長。",
      "男子無志純鐵無鋼，女子無志爛草無瓤。",
      "生男欲得成龍猶恐成獐，生女欲得成鳳猶恐成虎。",
      "養男莫聽狂言，養女莫叫離母。",
      "男子失教必愚頑，女子失教定粗魯。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "生男莫教弓與弩，生女莫教歌與舞。",
      "學成弓弩沙場災，學成歌舞爲人妾。",
      "財交者密，財盡者疏。",
      "婚姻論財，夫妻之道。",
      "色嬌者親，色衰者疏。",
      "少實勝虛，巧不如拙。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "百戰百勝不如無爭，萬言萬中不如一默。",
      "有錢不置怨逆產，冤家宜解不宜結。",
      "近朱者赤，近墨者黑。",
      "一個山頭一隻虎，惡龍難鬥地頭蛇。",
      "出門看天色，進門看臉色。",
      "商賈買賣如施捨，買賣公平如積德。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "天生一人，地生一穴。",
      "家無三年之積不成其家，國無九年之積不成其國。",
      "男子有德便是才，女子無才便是德。",
      "有錢難買子孫賢，女兒不請上門客。",
      "男大當婚女大當嫁，不婚不嫁惹出笑話。",
      "謙虛美德，過謙即詐。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "自己跌倒自己爬，望人扶持都是假。",
      "人不知己過，牛不知力大。",
      "一家飽暖千家怨，一物不見賴千家。",
      "當面論人惹恨最大，是與不是隨他說吧！",
      "誰人做得千年主，轉眼流傳八百家。",
      "滿載芝麻都漏了，還在水裏撈油花！"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "皇帝坐北京，以理統天下。",
      "五百年前共一家，不同祖宗也同華！",
      "學堂大如官廳，人情大過王法。",
      "找錢猶如針挑土，用錢猶如水推沙！",
      "害人之心不可有，防人之心不可無！",
      "不愁無路，就怕不做。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "須向根頭尋活計，莫從體面下功夫！",
      "禍從口出，病從口入。",
      "藥補不如肉補，肉補不如養補。",
      "思慮之害甚於酒色，日日勞力上牀呼疾。",
      "人怕不是福，人欺不是辱。",
      "能言不是真君子，善處方爲大丈夫！"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "爲人莫犯法，犯法身無主。",
      "姊妹同肝膽，弟兄同骨肉。",
      "慈母多誤子，悍婦必欺夫！",
      "君子千里同舟，小人隔牆易宿。",
      "文錢逼死英雄漢，財不歸身恰是無。",
      "妻子如衣服，弟兄似手足。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "衣服補易新，手足斷難續。",
      "盜賊怨失主，不孝怨父母。",
      "一時勸人以口，百世勸人以書。",
      "我不如人我無其福，人不如我我常知足！",
      "撿金不忘失金人，三兩黃銅四兩福。",
      "因禍得福，求賭必輸。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "一言而讓他人之禍，一忿而折平生之福。",
      "天有不測風雲，人有旦夕禍福。",
      "不淫當齋，淡飽當肉。",
      "緩步當車，無禍當福。",
      "男無良友不知己之有過，女無明鏡不知面之精粗。",
      "事非親做，不知難處。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "十年易讀舉子，百年難淘江湖！",
      "積錢不如積德，閒坐不如看書。",
      "思量挑擔苦，空手做是福。",
      "時來易借銀千兩，運去難賒酒半壺。",
      "天晴打過落雨鋪，少時享過老來福。",
      "與人方便自己方便，一家打牆兩家好看。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "當面留一線，過後好相見。",
      "入門掠虎易，開口告人難。",
      "手指要往內撇，家醜不可外傳。",
      "浪子出於祖無德，孝子出於前人賢。",
      "貨離鄉貴，人離鄉賤。",
      "樹挪死，人挪活。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "在家千日好，出門處處難。",
      "三員長者當官員，幾個明人當知縣？",
      "明人自斷，愚人官斷。",
      "人怕三見面，樹怕一墨線。",
      "村夫硬似鐵，光棍軟如棉。",
      "不是撐船手，怎敢拿篙竿！"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "天下禮儀無窮，一人知識有限。",
      "一人不得二人計，宋江難結萬人緣。",
      "家有三畝田，不離衙門前，鄉間無強漢，衙門就餓飯。",
      "人人依禮儀，天下不設官。",
      "衙門錢，眼睛錢；",
      "田禾錢，千萬年。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "詩書必讀，不可做官。",
      "爲人莫當官，當官皆一般。",
      "換了你我去，恐比他還貪。",
      "官吏清廉如修行，書差方便如行善。",
      "靠山吃山，種田吃田。",
      "吃盡美味還是鹽，穿盡綾羅還是棉。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "一夫不耕，全家餓飯，一女不織，全家受寒。",
      "金銀到手非容易，用時方知來時難。",
      "先講斷，後不亂，免得藕斷絲不斷。",
      "聽人勸，得一半。",
      "不怕慢，只怕站。",
      "逢快莫趕，逢賤莫懶。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "謀事在人，成事在天！",
      "長路人挑擔，短路人賺錢。",
      "寧賣現二，莫賣賒三。",
      "賺錢往前算，折本往後算。",
      "小小生意賺大錢，七十二行出狀元。",
      "自己無運至，卻怨世界難。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "膽大不如膽小，心寬甚如屋寬。",
      "妻賢何愁家不富，子孫何須受祖田。",
      "是兒不死，是財不散。",
      "財來生我易，我去生財難。",
      "十月灘頭坐，一日下九灘。",
      "結交一人難上難，得罪一人一時間。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "借債經商，賣田還債；",
      "賒錢起屋，賣屋還錢。",
      "修起廟來鬼都老，拾得秤來姜賣完。",
      "不嫖莫轉，不賭莫看。",
      "節食以去病，少食以延年。",
      "豆腐多了是包水，梢公多了打爛船。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "無口過是，無眼過難。",
      "無身過易，無心過難。",
      "不會鳧水怨河灣，不會犁田怨枷擔。",
      "他馬莫騎，他弓莫挽。",
      "要知心腹事，但聽口中言。",
      "寧在人前全不會，莫在人前會不全。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "事非親見，切莫亂談。",
      "打人莫打臉，罵人莫罵短。",
      "好言一句三冬暖，話不投機六月寒。",
      "人上十口難盤，帳上萬元難還。",
      "放債如施，收債如討。",
      "告狀討錢，海底摸鹽。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "衙門深似海，弊病大如天。",
      "銀錢莫欺騙，牛馬不好變。",
      "好漢莫被人識破，看破不值半文錢。",
      "狗咬對頭人，雷打三世冤。",
      "不賣香燒無剩錢，井水不打不滿邊。",
      "事寬則園，太久則偏。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "高人求低易，低人求高難。",
      "有錢就是男子漢，無錢就是漢子難。",
      "人上一百，手藝齊全。",
      "難者不會，會者不難。",
      "生就木頭造就船，砍的沒得車的圓。",
      "心不得滿，事不得全。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "鳥飛不盡，話說不完。",
      "人無喜色休開店，事不遂心莫怨天。",
      "選婿莫選田園，選女莫選嫁奩。",
      "紅顏女子多薄命，福人出在醜人邊。",
      "人將禮義爲先，樹將花果爲園。",
      "臨危許行善，過後心又變。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "天意違可以人回，命早定可以心挽。",
      "強盜口內出赦書，君子口中無戲言。",
      "貴人語少，貧子話多。",
      "快裏須斟酌，耽誤莫遲春。",
      "讀過古華佗，不如見症多。",
      "東屋未補西屋破，前帳未還後又拖。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "今年又說明年富，待到明年差不多。",
      "志不同己，不必強合。",
      "莫道坐中安樂少，須知世上苦情多。",
      "本少利微強如坐，屋檐水也滴得多。",
      "勤儉持家富，謙恭受益多。",
      "細處不斷粗處斷，黃梅不落青梅落。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "見錢起意便是賊，順手牽羊乃爲盜。",
      "要做快活人，切莫尋煩惱。",
      "要做長壽人，莫做短命事。",
      "要做有後人，莫做無後事。",
      "不經一事，不長一智。",
      "寧可無錢使，不可無行止。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "栽樹要栽松柏，結交要結君子。",
      "秀才不出門，能知天下事。",
      "錢多不經用，兒多不耐死。",
      "弟兄爭財家不窮不止，妻妾爭風夫不死不止。",
      "男人有志，婦人有勢。",
      "夫人死百將臨門，將軍死一卒不至。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "天旱誤甲子，人窮誤口齒。",
      "百歲無多日，光陰能幾時？",
      "父母養其身，自己立其志。",
      "待有餘而濟人，終無濟人之日；",
      "待有閒而讀書，終無讀書之時。",
      "此書傳後世，句句必精讀，其中禮和義，奉勸告世人。"
    ],
    "tags": []
  },
  {
    "title": "增广贤文 · 下集",
    "author": "佚名",
    "paragraphs": [
      "勤奮讀，苦發奮，走遍天涯如遊刃。"
    ],
    "tags": []
  },
  {
    "title": "长相思·山一程",
    "author": "纳兰性德",
    "paragraphs": [
      "山一程，水一程，身向榆关那畔行，夜深千帐灯",
      "风一更，雪一更，聒碎乡心梦不成，故园无此声"
    ],
    "tags": []
  },
  {
    "title": "木兰花令·拟古决绝词",
    "author": "纳兰性德",
    "paragraphs": [
      "人生若只如初见，何事秋风悲画扇",
      "等闲变却故人心，却道故心人易变",
      "骊山语罢清宵半，泪雨霖铃终不怨",
      "何如薄幸锦衣郎，比翼连枝当日愿"
    ],
    "tags": []
  },
  {
    "title": "点绛唇·咏风兰",
    "author": "纳兰性德",
    "paragraphs": [
      "别样幽芬，更无浓艳催开处",
      "凌波欲去，且为东风住",
      "忒煞萧疏，争奈秋如许",
      "还留取，冷香半缕，第一湘江雨"
    ],
    "tags": []
  },
  {
    "title": "画堂春·一生一代一双人",
    "author": "纳兰性德",
    "paragraphs": [
      "一生一代一双人，争教两处销魂",
      "相思相望不相亲，天为谁春",
      "浆向蓝桥易乞，药成碧海难奔",
      "若容相访饮牛津，相对忘贫"
    ],
    "tags": []
  },
  {
    "title": "忆秦娥·长飘泊",
    "author": "纳兰性德",
    "paragraphs": [
      "长飘泊，多愁多病心情恶",
      "心情恶",
      "模糊一片，强分哀乐",
      "拟将欢笑排离索，镜中无奈颜非昨",
      "颜非昨",
      "才华尚浅，因何福薄"
    ],
    "tags": []
  },
  {
    "title": "酒泉子·谢却荼蘼",
    "author": "纳兰性德",
    "paragraphs": [
      "谢却荼蘼，一片月明如水",
      "篆香消，犹未睡，早鸦啼",
      "嫩寒无赖罗衣薄，休傍阑干角",
      "最愁人，灯欲落，雁还飞"
    ],
    "tags": []
  },
  {
    "title": "菩萨蛮·问君何事轻离别",
    "author": "纳兰性德",
    "paragraphs": [
      "问君何事轻离别，一年能几团圆月",
      "杨柳乍如丝",
      "故园春尽时",
      "春归归不得，两桨松花隔",
      "旧事逐寒潮，啼鹃恨未消"
    ],
    "tags": []
  },
  {
    "title": "生查子·东风不解愁",
    "author": "纳兰性德",
    "paragraphs": [
      "东风不解愁，偷展湘裙衩",
      "独夜背纱笼，影著纤腰画",
      "爇尽水沉烟，露滴鸳鸯瓦",
      "花骨冷宜香，小立樱桃下"
    ],
    "tags": []
  },
  {
    "title": "浣溪沙·谁念西风独自凉",
    "author": "纳兰性德",
    "paragraphs": [
      "谁念西风独自凉，萧萧黄叶闭疏窗，沉思往事立残阳",
      "被酒莫惊春睡重，赌书消得泼茶香，当时只道是寻常"
    ],
    "tags": []
  },
  {
    "title": "浣溪沙·郊游联句",
    "author": "纳兰性德",
    "paragraphs": [
      "出郭寻春春已阑(陈维崧)，东风吹面不成寒(秦松龄)，青村几曲到西山(严绳孙)",
      "并马未须愁路远(姜宸英)，看花且莫放杯闲(朱彝尊)，人生别易会常难(纳兰性德)"
    ],
    "tags": []
  },
  {
    "title": "采桑子·谁翻乐府凄凉曲",
    "author": "纳兰性德",
    "paragraphs": [
      "谁翻乐府凄凉曲",
      "风也萧萧，雨也萧萧，瘦尽灯花又一宵",
      "不知何事萦怀抱，醒也无聊，醉也无聊，梦也何曾到谢桥"
    ],
    "tags": []
  },
  {
    "title": "生查子·短焰剔残花",
    "author": "纳兰性德",
    "paragraphs": [
      "短焰剔残花，夜久边声寂",
      "倦舞却闻鸡，暗觉青绫湿",
      "天水接冥蒙，一角西南白",
      "欲渡浣花溪，远梦轻无力"
    ],
    "tags": []
  },
  {
    "title": "生查子·惆怅彩云飞",
    "author": "纳兰性德",
    "paragraphs": [
      "惆怅彩云飞，碧落知何许",
      "不见合欢花，空倚相思树",
      "总是别时情，那待分明语",
      "判得最长宵，数尽厌厌雨"
    ],
    "tags": []
  },
  {
    "title": "浣溪沙·庚申除夜",
    "author": "纳兰性德",
    "paragraphs": [
      "收取闲心冷处浓，舞裙犹忆柘枝红",
      "谁家刻烛待春风",
      "竹叶樽空翻采燕，九枝灯灺颤金虫",
      "风流端合倚天公"
    ],
    "tags": []
  },
  {
    "title": "江城子·咏史",
    "author": "纳兰性德",
    "paragraphs": [
      "湿云全压数峰低",
      "影凄迷，望中疑",
      "非雾非烟，神女欲来时、若问生涯原是梦，除梦里，没人知"
    ],
    "tags": []
  },
  {
    "title": "点绛唇·一种蛾眉",
    "author": "纳兰性德",
    "paragraphs": [
      "一种蛾眉，下弦不似初弦好",
      "庾郎未老，何事伤心早",
      "素壁斜辉，竹影横窗扫",
      "空房悄，乌啼欲晓，又下西楼了"
    ],
    "tags": []
  },
  {
    "title": "青衫湿·悼亡",
    "author": "纳兰性德",
    "paragraphs": [
      "近来无限伤心事，谁与话长更",
      "从教分付，绿窗红泪，早雁初莺",
      "当时领略，而今断送，总负多情",
      "忽疑君到，漆灯风飐，痴数春星"
    ],
    "tags": []
  },
  {
    "title": "摊破浣溪沙·葬名花",
    "author": "纳兰性德",
    "paragraphs": [
      "林下荒苔道韫家，生怜玉骨委尘沙",
      "愁向风前无处说，数归鸦",
      "半世浮萍随逝水，一宵冷雨葬名花",
      "魂是柳绵吹欲碎，绕天涯"
    ],
    "tags": []
  },
  {
    "title": "点绛唇·五夜光寒",
    "author": "纳兰性德",
    "paragraphs": [
      "五夜光寒，照来积雪平于栈",
      "西风何限，自起披衣看",
      "对此茫茫，不觉成长叹",
      "何时旦，晓星欲散，飞起平沙雁"
    ],
    "tags": []
  },
  {
    "title": "浣溪沙·欲问江梅瘦几分",
    "author": "纳兰性德",
    "paragraphs": [
      "欲问江梅瘦几分，只看愁损翠罗裙",
      "麝篝衾冷惜余熏",
      "可耐暮寒长倚竹，便教春好不开门",
      "枇杷花底校书人"
    ],
    "tags": []
  },
  {
    "title": "浣溪沙·脂粉塘空遍绿苔",
    "author": "纳兰性德",
    "paragraphs": [
      "脂粉塘空遍绿苔",
      "掠泥营垒燕相催",
      "妒他飞去却飞回",
      "一骑近从梅里过，片帆遥自藕溪来",
      "博山香烬未全灰"
    ],
    "tags": []
  },
  {
    "title": "梦江南·昏鸦尽",
    "author": "纳兰性德",
    "paragraphs": [
      "昏鸦尽，小立恨因谁",
      "急雪乍翻香阁絮，轻风吹到胆瓶梅，心字已成灰"
    ],
    "tags": []
  },
  {
    "title": "赤枣子·惊晓漏",
    "author": "纳兰性德",
    "paragraphs": [
      "惊晓漏，护春眠",
      "格外娇慵只自怜",
      "寄语酿花风日好，绿窗来与上琴弦"
    ],
    "tags": []
  },
  {
    "title": "浣溪沙·残雪凝辉冷画屏",
    "author": "纳兰性德",
    "paragraphs": [
      "残雪凝辉冷画屏，落梅横笛已三更，更无人处月胧明",
      "我是人间惆怅客，知君何事泪纵横，断肠声里忆平生"
    ],
    "tags": []
  },
  {
    "title": "忆王孙·西风一夜剪芭蕉",
    "author": "纳兰性德",
    "paragraphs": [
      "西风一夜剪芭蕉，倦眼经秋耐寂寥",
      "强把心情付浊醪",
      "读《离骚》",
      "愁似湘江日夜潮"
    ],
    "tags": []
  },
  {
    "title": "生查子·散帙坐凝尘",
    "author": "纳兰性德",
    "paragraphs": [
      "散帙坐凝尘，吹气幽兰并",
      "茶名龙凤团，香字鸳鸯饼",
      "玉局类弹棋，颠倒双栖影",
      "花月不曾闲，莫放相思醒"
    ],
    "tags": []
  },
  {
    "title": "浣溪沙·一半残阳下小楼",
    "author": "纳兰性德",
    "paragraphs": [
      "一半残阳下小楼，朱帘斜控软金钩",
      "倚阑无绪不能愁",
      "有个盈盈骑马过，薄妆浅黛亦风流",
      "见人羞涩却回头"
    ],
    "tags": []
  },
  {
    "title": "浣溪沙·睡起惺忪强自支",
    "author": "纳兰性德",
    "paragraphs": [
      "睡起惺忪强自支",
      "绿倾蝉鬓下帘时",
      "夜来愁损小腰肢",
      "远信不归空伫望，幽期细数却参差",
      "更兼何事耐寻思"
    ],
    "tags": []
  },
  {
    "title": "浣溪沙·凤髻抛残秋草生",
    "author": "纳兰性德",
    "paragraphs": [
      "凤髻抛残秋草生",
      "高梧湿月冷无声",
      "当时七夕记深盟",
      "信得羽衣传钿合，悔教罗袜葬倾城",
      "人间空唱雨淋铃",
      " "
    ],
    "tags": []
  },
  {
    "title": "如梦令·正是辘轳金井",
    "author": "纳兰性德",
    "paragraphs": [
      "正是辘轳金井，满砌落花红冷",
      "蓦地一相逢，心事眼波难定",
      "谁省，谁省",
      "从此簟纹灯影"
    ],
    "tags": []
  },
  {
    "title": "学而篇",
    "author": "",
    "paragraphs": [
      "子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”",
      "有子曰：“其为人也孝弟，而好犯上者，鲜矣；不好犯上而好作乱者，未之有也。君子务本，本立而道生。孝弟也者，其为仁之本与！”",
      "子曰：“巧言令色，鲜矣仁！”",
      "曾子曰：“吾日三省吾身：为人谋而不忠乎？与朋友交而不信乎？传不习乎？”",
      "子曰：“道千乘之国，敬事而信，节用而爱人，使民以时。”",
      "子曰：“弟子入则孝，出则弟，谨而信，泛爱众，而亲仁，行有余力，则以学文。”",
      "子夏曰：“贤贤易色；事父母，能竭其力；事君，能致其身；与朋友交，言而有信。虽曰未学，吾必谓之学矣。”",
      "子曰：“君子不重则不威，学则不固。主忠信，无友不如己者，过，则勿惮改。”",
      "曾子曰：“慎终追远，民德归厚矣。”",
      "子禽问于子贡曰：“夫子至于是邦也，必闻其政，求之与，抑与之与？”子贡曰：“夫子温、良、恭、俭、让以得之。夫子之求之也，其诸异乎人之求之与？”",
      "子曰：“父在，观其志；父没，观其行；三年无改于父之道，可谓孝矣。”",
      "有子曰：“礼之用，和为贵。先王之道，斯为美，小大由之。有所不行，知和而和，不以礼节之，亦不可行也。”",
      "有子曰：“信近于义，言可复也。恭近于礼，远耻辱也。因不失其亲，亦可宗也。”",
      "子曰：“君子食无求饱，居无求安，敏于事而慎于言，就有道而正焉。可谓好学也已。”",
      "子贡曰：“贫而无谄，富而无骄，何如？”子曰：“可也。未若贫而乐，富而好礼者也。”子贡曰：“《诗》云：‘如切如磋，如琢如磨’，其斯之谓与？”子曰：“赐也，始可与言《诗》已矣，告诸往而知来者。”",
      "子曰：“不患人之不己知，患不知人也。”"
    ],
    "tags": [
      "论语"
    ],
    "align": "left"
  },
  {
    "title": "为政篇",
    "author": "",
    "paragraphs": [
      "子曰：“为政以德，譬如北辰，居其所而众星共之。”",
      "子曰：“《诗》三百，一言以蔽之，曰：‘思无邪’。”",
      "子曰：“道之以政，齐之以刑，民免而无耻。道之以德，齐之以礼，有耻且格。”",
      "子曰：“吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩。”",
      "孟懿子问孝，子曰：“无违。”樊迟御，子告之曰：“孟孙问孝于我，我对曰‘无违’。”樊迟曰：“何谓也？”子曰：“生，事之以礼；死，葬之以礼，祭之以礼。”",
      "孟武伯问孝。子曰：“父母唯其疾之忧。”",
      "子游问孝。子曰：“今之孝者，是谓能养。至于犬马皆能有养；不敬，何以别乎？”",
      "子夏问孝。子曰：“色难。有事，弟子服其劳；有酒食，先生馔，曾是以为孝乎？”",
      "子曰：“吾与回言终日，不违，如愚。退而省其私，亦足以发，回也不愚。”",
      "子曰：“视其所以，观其所由，察其所安，人焉廋哉？人焉廋哉？”",
      "子曰：“温故而知新，可以为师矣。”",
      "子曰：“君子不器。”",
      "子贡问君子。子曰：“先行其言而后从之。”",
      "子曰：“君子周而不比，小人比而不周。”",
      "子曰：“学而不思则罔，思而不学则殆。”",
      "子曰：“攻乎异端，斯害也已！”",
      "子曰：“由，诲汝知之乎！知之为知之，不知为不知，是知也。”",
      "子张学干禄。子曰：“多闻阙疑，慎言其余，则寡尤；多见阙殆，慎行其余，则寡悔。言寡尤，行寡悔，禄在其中矣。”",
      "哀公问曰：“何为则民服？”孔子对曰：“举直错诸枉，则民服；举枉错诸直，则民不服。”",
      "季康子问：“使民敬、忠以劝，如之何？”子曰：“临之以庄，则敬；孝慈，则忠；举善而教不能，则劝。”",
      "或谓孔子曰：“子奚不为政？”子曰：“《书》云：‘孝乎惟孝，友于兄弟，施于有政。’是亦为政，奚其为为政？”",
      "子曰：“人而无信，不知其可也。大车无輗，小车无軏，其何以行之哉？”",
      "子张问：“十世可知也？”子曰：“殷因于夏礼，所损益，可知也；周因于殷礼，所损益，可知也。其或继周者，虽百世，可知也。”",
      "子曰：“非其鬼而祭之，谄也；见义不为，无勇也。”"
    ],
    "tags": [
      "论语"
    ],
    "align": "left"
  },
  {
    "title": "八佾篇",
    "author": "",
    "paragraphs": [
      "孔子谓季氏:“八佾舞于庭，是可忍也，孰不可忍也?”",
      "三家者以《雍》彻,子曰：“‘相维辟公，天子穆穆’，奚取于三家之堂？”",
      "子曰：“人而不仁，如礼何？人而不仁，如乐何？”",
      "林放问礼之本,子曰：“大哉问！礼，与其奢也，宁俭；丧，与其易也，宁戚。”",
      "子曰：“夷狄之有君，不如诸夏之亡也。”",
      "季氏旅于泰山。子谓冉有曰：“女弗能救与？”对曰：“不能。”子曰：“呜呼！曾谓泰山不如林放乎？”",
      "子曰：“君子无所争，必也射乎！揖让而升，下而饮。其争也君子。”",
      "子夏问曰：“‘巧笑倩兮，美目盼兮，素以为绚兮’何谓也？”子曰：“绘事后素。”曰：“礼后乎？”子曰：“起予者商也，始可与言《诗》已矣。”",
      "子曰：“夏礼吾能言之，杞不足征也；殷礼吾能言之，宋不足征也。文献不足故也，足则吾能征之矣。”",
      "子曰：“禘自既灌而往者，吾不欲观之矣。”",
      "或问禘之说。子曰：“不知也。知其说者之于天下也，其如示诸斯乎！”指其掌。",
      "祭如在，祭神如神在。子曰：“吾不与祭，如不祭。”",
      "王孙贾问曰：“‘与其媚于奥，宁媚于灶’，何谓也？”子曰：“不然，获罪于天，无所祷也。”",
      "子曰：“周监于二代，郁郁乎文哉！吾从周。”",
      "子入太庙，每事问。或曰：“孰谓鄹人之子知礼乎？入太庙，每事问。”子闻之，曰：“是礼也。”",
      "子曰：“射不主皮，为力不同科，古之道也。”",
      "子贡欲去告朔之饩羊，子曰：“赐也！尔爱其羊，我爱其礼。”",
      "子曰：“事君尽礼，人以为谄也。”",
      "定公问：“君使臣，臣事君，如之何？”孔子对曰：“君使臣以礼，臣事君以忠。”",
      "子曰：“《关睢》，乐而不淫，哀而不伤。”",
      "哀公问社于宰我，宰我对曰：“夏后氏以松，殷人以柏，周人以栗，曰使民战栗。”子闻之，曰：“成事不说，遂事不谏，既往不咎。”",
      "子曰：“管仲之器小哉！”或曰：“管仲俭乎？”曰：“管氏有三归，官事不摄，焉得俭？”“然则管仲知礼乎？”曰：“邦君树塞门，管氏亦树塞门；邦君为两君之好，有反坫。管氏亦有反坫，管氏而知礼，孰不知礼？”",
      "子语鲁大师乐，曰：“乐其可知也。始作，翕如也；从之，纯如也，皦如也，绎如也，以成。”",
      "仪封人请见，曰：“君子之至于斯也，吾未尝不得见也。”从者见之。出曰：“二三子何患于丧乎？天下之无道也久矣，天将以夫子为木铎。”",
      "子谓《韶》：“尽美矣，又尽善也。”谓《武》：“尽美矣，未尽善也。”",
      "子曰：“居上不宽，为礼不敬，临丧不哀，吾何以观之哉？”"
    ],
    "tags": [
      "论语"
    ],
    "align": "left"
  },
  {
    "title": "里仁篇",
    "author": "",
    "paragraphs": [
      "子曰：“里仁为美。择不处仁，焉得知？”",
      "子曰：“不仁者不可以久处约，不可以长处乐。仁者安仁，知者利仁。”",
      "子曰：“唯仁者能好人，能恶人。”",
      "子曰：“苟志於仁矣，无恶也。”",
      "子曰：“富与贵，是人之所欲也；不以其道得之，不处也。贫与贱，是人之所恶也；不以其道得之，不去也。君子去仁，恶乎成名？君子无终食之间违仁，造次必于是，颠沛必于是。”",
      "子曰：“我未见好仁者，恶不仁者。好仁者，无以尚之；恶不仁者，其为仁矣，不使不仁者加乎其身。有能一日用其力于仁矣乎？我未见力不足者。盖有之矣，我未见也。”",
      "子曰：“人之过也，各於其党。观过，斯知仁矣。”",
      "子曰：“朝闻道，夕死可矣。”",
      "子曰：“士志于道，而耻恶衣恶食者，未足与议也。”",
      "子曰：“君子之于天下也，无适也，无莫也，义之与比。”",
      "子曰：“君子怀德，小人怀土；君子怀刑，小人怀惠。”",
      "子曰：“放于利而行，多怨。”",
      "子曰：“能以礼让为国乎？何有？不能以礼让为国，如礼何？”",
      "子曰：“不患无位，患所以立。不患莫己知，求为可知也。”",
      "子曰：“参乎！吾道一以贯之。”曾子曰：“唯。”子出，门人问曰：“何谓也？”曾子曰：“夫子之道，忠恕而已矣。”",
      "子曰：“君子喻于义，小人喻于利。”",
      "子曰：“见贤思齐焉，见不贤而内自省也。”",
      "子曰：“事父母，几谏，谏志不从，又敬不违，劳而不怨。”",
      "子曰：“父母在，不远游，游必有方。”",
      "子曰：“三年无改于父之道，可谓孝矣。”",
      "子曰：“父母之年，不可不知也，一则以喜，一则以惧。”",
      "子曰：“古者言之不出，耻躬之不逮也。”",
      "子曰：“以约失之者鲜矣。”",
      "子曰：“君子欲讷于言而敏于行。”",
      "子曰：“德不孤，必有邻。”",
      "子游曰：“事君数，斯辱矣；朋友数，斯疏矣。”"
    ],
    "tags": [
      "论语"
    ],
    "align": "left"
  },
  {
    "title": "公冶长篇",
    "author": "",
    "paragraphs": [
      "子谓公冶长：“可妻也，虽在缧绁之中，非其罪也！”以其子妻之。",
      "子谓南容：“邦有道不废；邦无道免于刑戮。”以其兄之子妻之。",
      "子谓子贱：“君子哉若人！鲁无君子者，斯焉取斯？”",
      "子贡问曰：“赐也何如？”子曰：“女器也。”曰：“何器也？”曰：“瑚琏也。”",
      "或曰：“雍也仁而不佞。”子曰：“焉用佞？御人以口给，屡憎于人。不知其仁，焉用佞？”",
      "子使漆雕开仕，对曰：“吾斯之未能信。”子说。",
      "子曰：“道不行，乘桴浮于海，从我者其由与？”子路闻之喜，子曰：“由也好勇过我，无所取材。”",
      "孟武伯问：“子路仁乎？”子曰：“不知也。”又问，子曰：“由也，千乘之国，可使治其赋也，不知其仁也。”“求也何如？”子曰：“求也，千室之邑、百乘之家，可使为之宰也，不知其仁也。”“赤也何如？”子曰：“赤也，束带立于朝，可使与宾客言也，不知其仁也。”",
      "子谓子贡曰：“女与回也孰愈？”对曰：“赐也何敢望回？回也闻一以知十，赐也闻一以知二。”子曰：“弗如也，吾与女弗如也！”",
      "宰予昼寝，子曰：“朽木不可雕也，粪土之墙不可杇也，于予与何诛？”子曰：“始吾于人也，听其言而信其行；今吾于人也，听其言而观其行。于予与改是。”",
      "子曰：“吾未见刚者。”或对曰：“申枨。”子曰：“枨也欲，焉得刚。”",
      "子贡曰：“我不欲人之加诸我也，吾亦欲无加诸人。”子曰：“赐也，非尔所及也。”",
      "子贡曰：“夫子之文章，可得而闻也；夫子之言性与天道，不可得而闻也。”",
      "子路有闻，未之能行，唯恐有闻。",
      "子贡问曰：“孔文子何以谓之文也？”子曰：“敏而好学，不耻下问，是以谓之文也。”",
      "子谓子产：“有君子之道四焉：其行己也恭，其事上也敬，其养民也惠，其使民也义。”",
      "子曰：“晏平仲善与人交，久而敬之。”",
      "子曰：“臧文仲居蔡，山节藻棁，何如其知也？”",
      "子张问曰：“令尹子文三仕为令尹，无喜色，三已之无愠色，旧令尹之政必以告新令尹，何如？”子曰：“忠矣。”曰：“仁矣乎？”曰：“未知，焉得仁？”“崔子弑齐君，陈文子有马十乘，弃而违之。至于他邦，则曰：‘犹吾大夫崔子也。’违之。之一邦，则又曰：‘犹吾大夫崔子也。’违之，何如？”子曰：“清矣。”曰：“仁矣乎？”曰：“未知，焉得仁？”",
      "季文子三思而后行，子闻之曰：“再斯可矣。”",
      "子曰：“宁武子，邦有道则知，邦无道则愚。其知可及也，其愚不可及也。”",
      "子在陈，曰：“归与！归与！吾党之小子狂简，斐然成章，不知所以裁之。”",
      "子曰：“伯夷、叔齐不念旧恶，怨是用希。”",
      "子曰：“孰谓微生高直？或乞醯焉，乞诸其邻而与之。”",
      "子曰：“巧言、令色、足恭，左丘明耻之，丘亦耻之。匿怨而友其人，左丘明耻之，丘亦耻之。”",
      "颜渊、季路侍，子曰：“盍各言尔志？”子路曰：“愿车马、衣轻裘与朋友共，敝之而无憾。”颜渊曰：“愿无伐善，无施劳。”子路曰：“愿闻子之志。”子曰：“老者安之，朋友信之，少者怀之。”",
      "子曰：“已矣乎！吾未见能见其过而内自讼者也。”",
      "子曰：“十室之邑，必有忠信如丘者焉，不如丘之好学也。”"
    ],
    "tags": [
      "论语"
    ],
    "align": "left"
  },
  {
    "title": "雍也篇",
    "author": "",
    "paragraphs": [
      "子曰：“雍也可使南面。”",
      "仲弓问子桑伯子，子曰：“可也简。”仲弓曰：“居敬而行简，以临其民，不亦可乎？居简而行简，无乃大简乎？”子曰：“雍之言然。”",
      "哀公问：“弟子孰为好学？”孔子对曰：“有颜回者好学，不迁怒，不贰过，不幸短命死矣，今也则亡，未闻好学者也。”",
      "子华使于齐，冉子为其母请粟，子曰：“与之釜。”请益，曰：“与之庾。”冉子与之粟五秉。子曰：“赤之适齐也，乘肥马，衣轻裘。吾闻之也，君子周急不继富。”",
      "原思为之宰，与之粟九百，辞。子曰：“毋，以与尔邻里乡党乎！”",
      "子谓仲弓曰：“犁牛之子骍且角，虽欲勿用，山川其舍诸？”",
      "子曰：“回也，其心三月不违仁，其余则日月至焉而已矣。”",
      "季康子问：“仲由可使从政也与？”子曰：“由也果，于从政乎何有？”曰：“赐也可使从政也与？”曰：“赐也达，于从政乎何有？”曰：“求也可使从政也与？”曰：“求也艺，于从政乎何有？”",
      "季氏使闵子骞为费宰，闵子骞曰：“善为我辞焉。如有复我者，则吾必在汶上矣。”",
      "伯牛有疾，子问之，自牖执其手，曰：“亡之，命矣夫！斯人也而有斯疾也！斯人也而有斯疾也！”",
      "子曰：“贤哉回也！一箪食，一瓢饮，在陋巷，人不堪其忧，回也不改其乐。贤哉，回也！”",
      "冉求曰：“非不说子之道，力不足也。”子曰：“力不足者，中道而废，今女画。”",
      "子谓子夏曰：“女为君子儒，无为小人儒。”",
      "子游为武城宰，子曰：“女得人焉尔乎？”曰：“有澹台灭明者，行不由径，非公事，未尝至于偃之室也。”",
      "子曰：“孟之反不伐，奔而殿，将入门，策其马曰：‘非敢后也，马不进也。’”",
      "子曰：“不有祝鮀之佞，而有宋朝之美，难乎免于今之世矣。”",
      "子曰：“谁能出不由户？何莫由斯道也？”",
      "子曰：“质胜文则野，文胜质则史。文质彬彬，然后君子。”",
      "子曰：“人之生也直，罔之生也幸而免。”",
      "子曰：“知之者不如好之者；好之者不如乐之者。”",
      "子曰：“中人以上，可以语上也；中人以下，不可以语上也。”",
      "樊迟问知，子曰：“务民之义，敬鬼神而远之，可谓知矣。”问仁，曰：“仁者先难而后获，可谓仁矣。”",
      "子曰：“知者乐水，仁者乐山。知者动，仁者静。知者乐，仁者寿。”",
      "子曰：“齐一变至于鲁，鲁一变至于道。”",
      "子曰：“觚不觚，觚哉！觚哉！”",
      "宰我问曰：“仁者，虽告之曰：‘井有仁焉。’其从之也？”子曰：“何为其然也？君子可逝也，不可陷也；可欺也，不可罔也。”",
      "子曰：“君子博学于文，约之以礼，亦可以弗畔矣夫。”",
      "子见南子，子路不说，夫子矢之曰：“予所否者，天厌之！天厌之！”",
      "子曰：“中庸之为德也，其至矣乎！民鲜久矣。”",
      "子贡曰：“如有博施于民而能济众，何如？可谓仁乎？”子曰：“何事于仁，必也圣乎！尧、舜其犹病诸！夫仁者，己欲立而立人，己欲达而达人。能近取譬，可谓仁之方也已。”"
    ],
    "tags": [
      "论语"
    ],
    "align": "left"
  },
  {
    "title": "述而篇",
    "author": "",
    "paragraphs": [
      "子曰：“述而不作，信而好古，窃比于我老彭。”",
      "子曰：“默而识之，学而不厌，诲人不倦，何有于我哉？”",
      "子曰：“德之不修，学之不讲，闻义不能徙，不善不能改，是吾忧也。”",
      "子之燕居，申申如也，夭夭如也。",
      "子曰：“甚矣吾衰也！久矣吾不复梦见周公。”",
      "子曰：“志于道，据于德，依于仁，游于艺。”",
      "子曰：“自行束修以上，吾未尝无诲焉。”",
      "子曰：“不愤不启，不悱不发，举一隅不以三隅反，则不复也。”",
      "子食于有丧者之侧，未尝饱也。",
      "子于是日哭，则不歌。",
      "子谓颜渊曰：“用之则行，舍之则藏，惟我与尔有是夫！”子路曰：“子行三军，则谁与？”子曰：“暴虎冯河，死而无悔者，吾不与也。必也临事而惧，好谋而成者也。”",
      "子曰：“富而可求也，虽执鞭之士，吾亦为之。如不可求，从吾所好。”",
      "子之所慎：齐，战，疾。",
      "子在齐闻《韶》，三月不知肉味，曰：“不图为乐之至于斯也。”",
      "冉有曰：“夫子为卫君乎？”子贡曰：“诺，吾将问之。”入，曰：“伯夷、叔齐何人也？”曰：“古之贤人也。”曰：“怨乎？”曰：“求仁而得仁，又何怨？”出，曰：“夫子不为也。”",
      "子曰：“饭疏食饮水，曲肱而枕之，乐亦在其中矣。不义而富且贵，于我如浮云。”",
      "子曰：“加我数年，五十以学《易》，可以无大过矣。”",
      "子所雅言，《诗》、《书》、执礼，皆雅言也。",
      "叶公问孔子于子路，子路不对。子曰：“女奚不曰：其为人也，发愤忘食，乐以忘忧，不知老之将至云尔。”",
      "子曰：“我非生而知之者，好古，敏以求之者也。”",
      "子不语怪、力、乱、神。",
      "子曰：“三人行，必有我师焉。择其善者而从之，其不善者而改之。”",
      "子曰：“天生德于予，桓魋其如予何？”",
      "子曰：“二三子以我为隐乎？吾无隐乎尔！吾无行而不与二三子者，是丘也。”",
      "子以四教：文，行，忠，信。",
      "子曰：“圣人，吾不得而见之矣；得见君子者斯可矣。”子曰：“善人，吾不得而见之矣，得见有恒者斯可矣。亡而为有，虚而为盈，约而为泰，难乎有恒乎。”",
      "子钓而不纲，弋不射宿。",
      "子曰：“盖有不知而作之者，我无是也。多闻，择其善者而从之；多见而识之，知之次也。”",
      "互乡难与言，童子见，门人惑。子曰：“与其进也，不与其退也，唯何甚？人洁己以进，与其洁也，不保其往也。”",
      "子曰：“仁远乎哉？我欲仁，斯仁至矣。”",
      "陈司败问：“昭公知礼乎？”孔子曰：“知礼。”孔子退，揖巫马期而进之，曰：“吾闻君子不党，君子亦党乎？君取于吴，为同姓，谓之吴孟子。君而知礼，孰不知礼？”巫马期以告，子曰：“丘也幸，苟有过，人必知之。”",
      "子与人歌而善，必使反之，而后和之。",
      "子曰：“文，莫吾犹人也。躬行君子，则吾未之有得。”",
      "子曰：“若圣与仁，则吾岂敢？抑为之不厌，诲人不倦，则可谓云尔已矣。”公西华曰：“正唯弟子不能学也。”",
      "子疾病，子路请祷。子曰：“有诸？”子路对曰：“有之。《诔》曰：‘祷尔于上下神祇。’”子曰：“丘之祷久矣。”",
      "子曰：“奢则不孙，俭则固。与其不孙也，宁固。”",
      "子曰：“君子坦荡荡，小人长戚戚。”",
      "子温而厉，威而不猛，恭而安。"
    ],
    "tags": [
      "论语"
    ],
    "align": "left"
  },
  {
    "title": "泰伯篇",
    "author": "",
    "paragraphs": [
      "子曰：“泰伯，其可谓至德也已矣。三以天下让，民无得而称焉。”",
      "子曰：“恭而无礼则劳；慎而无礼则葸；勇而无礼则乱；直而无礼则绞。君子笃于亲，则民兴于仁；故旧不遗，则民不偷。”",
      "曾子有疾，召门弟子曰：“启予足，启予手。《诗》云：‘战战兢兢，如临深渊，如履薄冰。’而今而后，吾知免夫，小子！”",
      "曾子有疾，孟敬子问之。曾子言曰：“鸟之将死，其鸣也哀；人之将死，其言也善。君子所贵乎道者三：动容貌，斯远暴慢矣；正颜色，斯近信矣；出辞气，斯远鄙倍矣。笾豆之事，则有司存。”",
      "曾子曰：“以能问于不能；以多问于寡；有若无，实若虚，犯而不校。昔者吾友尝从事于斯矣。”",
      "曾子曰：“可以托六尺之孤，可以寄百里之命，临大节而不可夺也。君子人与？君子人也。”",
      "曾子曰：“士不可以不弘毅，任重而道远。仁以为己任，不亦重乎？死而后已，不亦远乎？”",
      "子曰：“兴于《诗》，立于礼，成于乐。”",
      "子曰：“民可使由之，不可使知之。”",
      "子曰：“好勇疾贫，乱也。人而不仁，疾之已甚，乱也。”",
      "子曰：“如有周公之才之美，使骄且吝，其余不足观也已。”",
      "子曰：“三年学，不至于谷，不易得也。”",
      "子曰：“笃信好学，守死善道。危邦不入，乱邦不居。天下有道则见，无道则隐。邦有道，贫且贱焉，耻也；邦无道，富且贵焉，耻也。”",
      "子曰：“不在其位，不谋其政。”",
      "子曰：“师挚之始，《关雎》之乱，洋洋乎盈耳哉！”",
      "子曰：“狂而不直，侗而不愿，悾悾而不信，吾不知之矣。”",
      "子曰：“学如不及，犹恐失之。”",
      "子曰：“巍巍乎！舜、禹之有天下也而不与焉。”",
      "子曰：“大哉尧之为君也！巍巍乎，唯天为大，唯尧则之。荡荡乎，民无能名焉。巍巍乎其有成功也，焕乎其有文章！”",
      "舜有臣五人而天下治。武王曰：“予有乱臣十人。”孔子曰：“才难，不其然乎？唐虞之际，于斯为盛；有妇人焉，九人而已。三分天下有其二，以服事殷。周之德，其可谓至德也已矣。”",
      "子曰：“禹，吾无间然矣。菲饮食而致孝乎鬼神，恶衣服而致美乎黼冕，卑宫室而尽力乎沟洫。禹，吾无间然矣。”"
    ],
    "tags": [
      "论语"
    ],
    "align": "left"
  },
  {
    "title": "子罕篇",
    "author": "",
    "paragraphs": [
      "子罕言利与命与仁。",
      "达巷党人曰：“大哉孔子！博学而无所成名。”子闻之，谓门弟子曰：“吾何执？执御乎，执射乎？吾执御矣。”",
      "子曰：“麻冕，礼也；今也纯，俭，吾从众。拜下，礼也；今拜乎上，泰也；虽违众，吾从下。”",
      "子绝四：毋意、毋必、毋固、毋我。",
      "子畏于匡，曰：“文王既没，文不在兹乎？天之将丧斯文也，后死者不得与于斯文也；天之未丧斯文也，匡人其如予何？”",
      "太宰问于子贡曰：“夫子圣者与，何其多能也？”子贡曰：“固天纵之将圣，又多能也。”子闻之，曰：“太宰知我乎？吾少也贱，故多能鄙事。君子多乎哉？不多也。”",
      "牢曰：“子云：‘吾不试，故艺。’”",
      "子曰：“吾有知乎哉？无知也。有鄙夫问于我，空空如也。我叩其两端而竭焉。”",
      "子曰：“凤鸟不至，河不出图，吾已矣夫！”",
      "子见齐衰者、冕衣裳者与瞽者，见之，虽少，必作，过之必趋。",
      "颜渊喟然叹曰：“仰之弥高，钻之弥坚。瞻之在前，忽焉在后。夫子循循然善诱人，博我以文，约我以礼，欲罢不能。既竭吾才，如有所立卓尔，虽欲从之，末由也已。”",
      "子疾病，子路使门人为臣。病间，曰：“久矣哉，由之行诈也！无臣而为有臣，吾谁欺？欺天乎？且予与其死于臣之手也，无宁死于二三子之手乎！且予纵不得大葬，予死于道路乎？”",
      "子贡曰：“有美玉于斯，韫椟而藏诸？求善贾而沽诸？”子曰：“沽之哉，沽之哉！我待贾者也。”",
      "子欲居九夷。或曰：“陋，如之何？”子曰：“君子居之，何陋之有！”",
      "子曰：“吾自卫反鲁，然后乐正，《雅》、《颂》各得其所。”",
      "子曰：“出则事公卿，入则事父兄，丧事不敢不勉，不为酒困，何有于我哉？”",
      "子在川上曰：“逝者如斯夫！不舍昼夜。”",
      "子曰：“吾未见好德如好色者也。”",
      "子曰：“譬如为山，未成一篑，止，吾止也；譬如平地，虽覆一篑，进，吾往也。”",
      "子曰：“语之而不惰者，其回也与！”",
      "子谓颜渊，曰：“惜乎！吾见其进也，未见其止也。”",
      "子曰：“苗而不秀者有矣夫，秀而不实者有矣夫。”",
      "子曰：“后生可畏，焉知来者之不如今也？四十、五十而无闻焉，斯亦不足畏也已。”",
      "子曰：“法语之言，能无从乎？改之为贵。巽与之言，能无说乎？绎之为贵。说而不绎，从而不改，吾末如之何也已矣。”",
      "子曰：“主忠信。毋友不如己者，过，则勿惮改。”",
      "子曰：“三军可夺帅也，匹夫不可夺志也。”",
      "子曰：“衣敝缊袍，与衣狐貉者立而不耻者，其由也与！‘不忮不求，何用不臧？’”子路终身诵之，子曰：“是道也，何足以臧？”",
      "子曰：“岁寒，然后知松柏之后凋也。”",
      "子曰：“知者不惑，仁者不忧，勇者不惧。”",
      "子曰：“可与共学，未可与适道；可与适道，未可与立；可与立，未可与权。”",
      "“唐棣之华，偏其反而。岂不尔思？室是远尔。”子曰：“未之思也，夫何远之有。”"
    ],
    "tags": [
      "论语"
    ],
    "align": "left"
  },
  {
    "title": "乡党篇",
    "author": "",
    "paragraphs": [
      "孔子于乡党，恂恂如也，似不能言者；其在宗庙朝庭，便便言，唯谨尔。",
      "朝，与下大夫言，侃侃如也；与上大夫言，訚訚如也。君在，踧踖如也，与与如也。",
      "君召使摈，色勃如也，足躩如也。揖所与立，左右手，衣前后襜如也。趋进，翼如也。宾退，必复命曰：“宾不顾矣。”",
      "入公门，鞠躬如也，如不容。立不中门，行不履阈。过位，色勃如也，足躩如也，其言似不足者。摄齐升堂，鞠躬如也，屏气似不息者。出，降一等，逞颜色，怡怡如也；没阶，趋进，翼如也；复其位，踧踖如也。",
      "执圭，鞠躬如也，如不胜。上如揖，下如授。勃如战色，足蹜蹜如有循。享礼，有容色。私觌，愉愉如也。",
      "君子不以绀緅饰，红紫不以为亵服。当暑袗絺绤，必表而出之。缁衣羔裘，素衣麑裘，黄衣狐裘。亵裘长，短右袂。必有寝衣，长一身有半。狐貉之厚以居。去丧，无所不佩。非帷裳，必杀之。羔裘玄冠不以吊。吉月，必朝服而朝。",
      "齐，必有明衣，布。齐必变食，居必迁坐。",
      "食不厌精，脍不厌细。食饐而餲，鱼馁而肉败，不食；色恶，不食；臭恶，不食；失饪，不食；不时，不食；割不正，不食；不得其酱，不食。肉虽多，不使胜食气。唯酒无量，不及乱。沽酒市脯，不食。不撤姜食，不多食。",
      "祭于公，不宿肉。祭肉不出三日，出三日不食之矣。",
      "食不语，寝不言。",
      "虽疏食菜羹，必祭，必齐如也。",
      "席不正，不坐。",
      "乡人饮酒，杖者出，斯出矣。",
      "乡人傩，朝服而立于阼阶。",
      "问人于他邦，再拜而送之。",
      "康子馈药，拜而受之。曰：“丘未达，不敢尝。”",
      "厩焚，子退朝，曰：“伤人乎？”不问马。",
      "君赐食，必正席先尝之；君赐腥，必熟而荐之；君赐生，必畜之。侍食于君，君祭，先饭。",
      "疾，君视之，东首，加朝服，拖绅。",
      "君命召，不俟驾行矣。",
      "入太庙，每事问。",
      "朋友死，无所归，曰：“于我殡。”",
      "朋友之馈，虽车马，非祭肉，不拜。",
      "寝不尸，居不客。",
      "见齐衰者，虽狎，必变。见冕者与瞽者，虽亵，必以貌。凶服者式之，式负版者。有盛馔，必变色而作。迅雷风烈，必变。",
      "升车，必正立，执绥。车中不内顾，不疾言，不亲指。",
      "色斯举矣，翔而后集。曰：“山梁雌雉，时哉时哉！”子路共之，三嗅而作。"
    ],
    "tags": [
      "论语"
    ],
    "align": "left"
  },
  {
    "title": "先进篇",
    "author": "",
    "paragraphs": [
      "子曰：“先进于礼乐，野人也；后进于礼乐，君子也。如用之，则吾从先进。”",
      "子曰：“从我于陈、蔡者，皆不及门也。”",
      "德行：颜渊，闵子骞，冉伯牛，仲弓。言语：宰我，子贡。政事：冉有，季路。文学：子游，子夏。",
      "子曰：“回也非助我者也，于吾言无所不说。”",
      "子曰：“孝哉闵子骞！人不间于其父母昆弟之言。”",
      "南容三复白圭，孔子以其兄之子妻之。",
      "季康子问：“弟子孰为好学？”孔子对曰：“有颜回者好学，不幸短命死矣，今也则亡。”",
      "颜渊死，颜路请子之车以为之椁。子曰：“才不才，亦各言其子也。鲤也死，有棺而无椁，吾不徒行以为之椁。以吾从大夫之后，不可徒行也。”",
      "颜渊死。子曰：“噫！天丧予！天丧予！”",
      "颜渊死，子哭之恸，从者曰：“子恸矣！”曰：“有恸乎？非夫人之为恸而谁为？”",
      "颜渊死，门人欲厚葬之，子曰：“不可。”门人厚葬之，子曰：“回也视予犹父也，予不得视犹子也。非我也，夫二三子也！”",
      "季路问事鬼神，子曰：“未能事人，焉能事鬼？”,曰：“敢问死。”曰：“未知生，焉知死？”",
      "闵子侍侧，訚訚如也；子路，行行如也；冉有、子贡，侃侃如也。子乐。“若由也，不得其死然。”",
      "鲁人为长府，闵子骞曰：“仍旧贯如之何？何必改作？”子曰：“夫人不言，言必有中。”",
      "子曰：“由之瑟奚为于丘之门？”门人不敬子路，子曰：“由也升堂矣，未入于室也。”",
      "子贡问：“师与商也孰贤？”子曰：“师也过，商也不及。”曰：“然则师愈与？”子曰：“过犹不及。”",
      "季氏富于周公，而求也为之聚敛而附益之。子曰：“非吾徒也，小子鸣鼓而攻之可也。”",
      "柴也愚，参也鲁，师也辟，由也喭。",
      "子曰：“回也其庶乎，屡空。赐不受命而货殖焉，亿则屡中。”",
      "子张问善人之道，子曰：“不践迹，亦不入于室。”",
      "子曰：“论笃是与，君子者乎，色庄者乎？”",
      "子路问：“闻斯行诸？”子曰：“有父兄在，如之何其闻斯行之？”冉有问：“闻斯行诸？”子曰：“闻斯行之。公西华曰：“由也问闻斯行诸，子曰‘有父兄在’；求也问闻斯行诸，子曰‘闻斯行之’。赤也惑，敢问。”子曰：“求也退，故进之；由也兼人，故退之。”",
      "子畏于匡，颜渊后。子曰：“吾以女为死矣！”曰：“子在，回何敢死！”",
      "季子然问：“仲由、冉求可谓大臣与？”子曰：“吾以子为异之问，曾由与求之问。所谓大臣者，以道事君，不可则止。今由与求也，可谓具臣矣。”曰：“然则从之者与？”子曰：“弑父与君，亦不从也。”",
      "子路使子羔为费宰，子曰：“贼夫人之子。”子路曰：“有民人焉，有社稷焉，何必读书然后为学。”子曰：“是故恶夫佞者。”",
      "子路、曾皙、冉有、公西华侍坐，子曰：“以吾一日长乎尔，毋吾以也。居则曰‘不吾知也’如或知尔，则何以哉？”子路率尔而对曰：“千乘之国，摄乎大国之间，加之以师旅，因之以饥馑，由也为之，比及三年，可使有勇，且知方也。”夫子哂之。“求，尔何如？”对曰：“方六七十，如五六十，求也为之，比及三年，可使足民。如其礼乐，以俟君子。”“赤！尔何如？”对曰：“非曰能之，愿学焉。宗庙之事，如会同，端章甫，愿为小相焉。”“点，尔何如？”鼓瑟希，铿尔，舍瑟而作，对曰：“异乎三子者之撰。”子曰：“何伤乎？亦各言其志也。”曰：“暮春者，春服既成，冠者五六人，童子六七人，浴乎沂，风乎舞雩，咏而归。”夫子喟然叹曰：“吾与点也！”三子者出，曾皙后。曾皙曰：“夫三子者之言何如？”子曰：“亦各言其志也已矣。”曰：“夫子何哂由也？”曰：“为国以礼，其言不让，是故哂之。”“唯求则非邦也与？”“安见方六七十、如五六十而非邦也者？”“唯赤则非邦也与？”“宗庙会同，非诸侯而何？赤也为之小，孰能为之大？”"
    ],
    "tags": [
      "论语"
    ],
    "align": "left"
  },
  {
    "title": "颜渊篇",
    "author": "",
    "paragraphs": [
      "颜渊问仁，子曰：“克己复礼为仁。一日克己复礼，天下归仁焉。为仁由己，而由人乎哉？”颜渊曰：“请问其目？”子曰：“非礼勿视，非礼勿听，非礼勿言，非礼勿动。”颜渊曰：“回虽不敏，请事斯语矣。”",
      "仲弓问仁，子曰：“出门如见大宾，使民如承大祭。己所不欲，勿施于人。在邦无怨，在家无怨。”仲弓曰：“雍虽不敏，请事斯语矣。”",
      "司马牛问仁，子曰：“仁者，其言也讱。”曰：“其言也讱，斯谓之仁已乎？”子曰：“为之难，言之得无讱乎？”",
      "司马牛问君子，子曰：“君子不忧不惧。”曰：“不忧不惧，斯谓之君子已乎？”子曰：“内省不疚，夫何忧何惧？”",
      "司马牛忧曰：“人皆有兄弟，我独亡。”子夏曰：“商闻之矣：死生有命，富贵在天。君子敬而无失，与人恭而有礼，四海之内皆兄弟也。君子何患乎无兄弟也？”",
      "子张问明，子曰：“浸润之谮，肤受之愬，不行焉，可谓明也已矣；浸润之谮、肤受之愬不行焉，可谓远也已矣。”",
      "子贡问政，子曰：“足食，足兵，民信之矣。”子贡曰：“必不得已而去，于斯三者何先？”曰：“去兵。”子贡曰：“必不得已而去，于斯二者何先？”曰：“去食。自古皆有死，民无信不立。”",
      "棘子成曰：“君子质而已矣，何以文为？”子贡曰：“惜乎，夫子之说君子也！驷不及舌。文犹质也，质犹文也。虎豹之鞟犹犬羊之鞟。”",
      "哀公问于有若曰：“年饥，用不足，如之何？”有若对曰：“盍彻乎？”曰：“二，吾犹不足，如之何其彻也？”对曰：“百姓足，君孰与不足？百姓不足，君孰与足？”",
      "子张问崇德辨惑，子曰：“主忠信，徙义，崇德也。爱之欲其生，恶之欲其死；既欲其生又欲其死，是惑也。‘诚不以富，亦只以异。’”",
      "齐景公问政于孔子，孔子对曰：“君君，臣臣，父父，子子。”公曰：“善哉！信如君不君、臣不臣、父不父、子不子，虽有粟，吾得而食诸？”",
      "子曰：“片言可以折狱者，其由也与？”子路无宿诺。",
      "子曰：“听讼，吾犹人也。必也使无讼乎。”",
      "子张问政，子曰：“居之无倦，行之以忠。”",
      "子曰：“博学于文，约之以礼，亦可以弗畔矣夫。”",
      "子曰：“君子成人之美，不成人之恶；小人反是。”",
      "季康子问政于孔子，孔子对曰：“政者，正也。子帅以正，孰敢不正？”",
      "季康子患盗，问于孔子。孔子对曰：“苟子之不欲，虽赏之不窃。”",
      "季康子问政于孔子曰：“如杀无道以就有道，何如？”孔子对曰：“子为政，焉用杀？子欲善而民善矣。君子之德风，小人之德草，草上之风必偃。”",
      "子张问：“士何如斯可谓之达矣？”子曰：“何哉尔所谓达者？”子张对曰：“在邦必闻，在家必闻。”子曰：“是闻也，非达也。夫达也者，质直而好义，察言而观色，虑以下人。在邦必达，在家必达。夫闻也者，色取仁而行违，居之不疑。在邦必闻，在家必闻。”",
      "樊迟从游于舞雩之下，曰：“敢问崇德、修慝、辨惑。”子曰：“善哉问！先事后得，非崇德与？攻其恶，无攻人之恶，非修慝与？一朝之忿，忘其身，以及其亲，非惑与？”",
      "樊迟问仁，子曰：“爱人。”问知，子曰：“知人。”樊迟未达，子曰：“举直错诸枉，能使枉者直。”樊迟退，见子夏，曰：“乡也吾见于夫子而问知，子曰：‘举直错诸枉，能使枉者直’，何谓也？”子夏曰：“富哉言乎！舜有天下，选于众，举皋陶，不仁者远矣。汤有天下，选于众，举伊尹，不仁者远矣。”",
      "子贡问友，子曰：“忠告而善道之，不可则止，毋自辱焉。”",
      "曾子曰：“君子以文会友，以友辅仁。”"
    ],
    "tags": [
      "论语"
    ],
    "align": "left"
  },
  {
    "title": "子路篇",
    "author": "",
    "paragraphs": [
      "子路问政，子曰：“先之，劳之。”请益，曰：“无倦。”",
      "仲弓为季氏宰，问政，子曰：“先有司，赦小过，举贤才。”曰：“焉知贤才而举之？”曰：“举尔所知。尔所不知，人其舍诸？”",
      "子路曰：“卫君待子而为政，子将奚先？”子曰：“必也正名乎！”子路曰：“有是哉，子之迂也！奚其正？”子曰：“野哉由也！君子于其所不知，盖阙如也。名不正，则言不顺；言不顺，则事不成；事不成，则礼乐不兴；礼乐不兴，则刑罚不中；刑罚不中，则民无所错手足。故君子名之必可言也，言之必可行也。君子于其言，无所苟而已矣。”",
      "樊迟请学稼，子曰：“吾不如老农。”请学为圃，曰：“吾不如老圃。”樊迟出，子曰：“小人哉樊须也！上好礼，则民莫敢不敬；上好义，则民莫敢不服；上好信，则民莫敢不用情。夫如是，则四方之民襁负其子而至矣，焉用稼？”",
      "子曰：“诵《诗》三百，授之以政，不达；使于四方，不能专对；虽多，亦奚以为？”",
      "子曰：“其身正，不令而行；其身不正，虽令不从。”",
      "子曰：“鲁卫之政，兄弟也。”",
      "子谓卫公子荆，“善居室。始有，曰：‘苟合矣。’少有，曰：‘苟完矣。’富有，曰：‘苟美矣。’”",
      "子适卫，冉有仆，子曰：“庶矣哉！”冉有曰：“既庶矣，又何加焉？”曰：“富之。”曰：“既富矣，又何加焉？”曰：“教之。”",
      "子曰：“苟有用我者，期月而已可也，三年有成。”",
      "子曰：“‘善人为邦百年，亦可以胜残去杀矣。’诚哉是言也！”",
      "子曰：“如有王者，必世而后仁。”",
      "子曰：“苟正其身矣，于从政乎何有？不能正其身，如正人何？”",
      "冉子退朝，子曰：“何晏也？”对曰：“有政。”子曰：“其事也。如有政，虽不吾以，吾其与闻之。”",
      "定公问：“一言而可以兴邦，有诸？”孔子对曰：“言不可以若是其几也。人之言曰：‘为君难，为臣不易。’如知为君之难也，不几乎一言而兴邦乎？”曰：“一言而丧邦，有诸？”孔子对曰：“言不可以若是其几也。人之言曰：‘予无乐乎为君，唯其言而莫予违也。’如其善而莫之违也，不亦善乎？如不善而莫之违也，不几乎一言而丧邦乎？”",
      "叶公问政，子曰：“近者说，远者来。”",
      "子夏为莒父宰，问政，子曰：“无欲速，无见小利。欲速则不达，见小利则大事不成。”",
      "叶公语孔子曰：“吾党有直躬者，其父攘羊，而子证之。”孔子曰：“吾党之直者异于是。父为子隐，子为父隐，直在其中矣。”",
      "樊迟问仁，子曰：“居处恭，执事敬，与人忠。虽之夷狄，不可弃也。”",
      "子贡问曰：“何如斯可谓之士矣？”子曰：“行己有耻，使于四方不辱君命，可谓士矣。”曰：“敢问其次。”曰：“宗族称孝焉，乡党称弟焉。”曰：“敢问其次。”曰：“言必信，行必果，踁踁然小人哉！抑亦可以为次矣。”曰：“今之从政者何如？”子曰：“噫！斗筲之人，何足算也！”",
      "子曰：“不得中行而与之，必也狂狷乎！狂者进取，狷者有所不为也。”",
      "子曰：“南人有言曰：‘人而无恒，不可以作巫医。’善夫！”“不恒其德，或承之羞。”子曰：“不占而已矣。”",
      "子曰：“君子和而不同，小人同而不和。”",
      "子贡问曰：“乡人皆好之，何如？”子曰：“未可也。”“乡人皆恶之，何如？”子曰：“未可也。不如乡人之善者好之，其不善者恶之。”",
      "子曰：“君子易事而难说也，说之不以道不说也，及其使人也器之；小人难事而易说也，说之虽不以道说也，及其使人也求备焉。”",
      "子曰：“君子泰而不骄，小人骄而不泰。”",
      "子曰：“刚、毅、木、讷近仁。”",
      "子路问曰：“何如斯可谓之士矣？”子曰：“切切偲偲，怡怡如也，可谓士矣。朋友切切偲偲，兄弟怡怡。”",
      "子曰：“善人教民七年，亦可以即戎矣。”",
      "子曰：“以不教民战，是谓弃之。”"
    ],
    "tags": [
      "论语"
    ],
    "align": "left"
  },
  {
    "title": "宪问篇",
    "author": "",
    "paragraphs": [
      "宪问耻，子曰：“邦有道，谷；邦无道，谷，耻也。”“克、伐、怨、欲不行焉，可以为仁矣？”子曰：“可以为难矣，仁则吾不知也。”",
      "子曰：“士而怀居，不足以为士矣。”",
      "子曰：“邦有道，危言危行；邦无道，危行言孙。”",
      "子曰：“有德者必有言，有言者不必有德。仁者必有勇，勇者不必有仁。”",
      "南宫适问于孔子曰：“羿善射，奡荡舟，俱不得其死然；禹、稷躬稼而有天下。”夫子不答。南宫适出，子曰：“君子哉若人！尚德哉若人！”",
      "子曰：“君子而不仁者有矣夫，未有小人而仁者也。”",
      "子曰：“爱之，能勿劳乎？忠焉，能勿诲乎？”",
      "子曰：“为命，裨谌草创之，世叔讨论之，行人子羽修饰之，东里子产润色之。”",
      "或问子产，子曰：“惠人也。”问子西，曰：“彼哉，彼哉！”问管仲，曰：“人也。夺伯氏骈邑三百，饭疏食，没齿无怨言。”",
      "子曰：“贫而无怨难，富而无骄易。”",
      "子曰：“孟公绰为赵、魏老则优，不可以为滕、薛大夫。”",
      "子路问成人，子曰：“若臧武仲之知、公绰之不欲、卞庄子之勇、冉求之艺，文之以礼乐，亦可以为成人矣。”曰：“今之成人者何必然？见利思义，见危授命，久要不忘平生之言，亦可以为成人矣。”",
      "子问公叔文子于公明贾曰：“信乎，夫子不言，不笑，不取乎？”公明贾对曰：“以告者过也。夫子时然后言，人不厌其言；乐然后笑，人不厌其笑；义然后取，人不厌其取。”子曰：“其然？岂其然乎？”",
      "子曰：“臧武仲以防求为后于鲁，虽曰不要君，吾不信也。”",
      "子曰：“晋文公谲而不正，齐桓公正而不谲。”",
      "子路曰：“桓公杀公子纠，召忽死之，管仲不死，曰未仁乎？”子曰：“桓公九合诸侯不以兵车，管仲之力也。如其仁，如其仁！”",
      "子贡曰：“管仲非仁者与？桓公杀公子纠，不能死，又相之。”子曰：“管仲相桓公霸诸侯，一匡天下，民到于今受其赐。微管仲，吾其被发左衽矣。岂若匹夫匹妇之为谅也，自经于沟渎而莫之知也。”",
      "公叔文子之臣大夫僎与文子同升诸公，子闻之,曰：“可以为‘文’矣。”",
      "子言卫灵公之无道也，康子曰：“夫如是，奚而不丧？”孔子曰：“仲叔圉治宾客，祝鮀治宗庙，王孙贾治军旅，夫如是，奚其丧？”",
      "子曰：“其言之不怍，则为之也难。”",
      "陈成子弑简公，孔子沐浴而朝，告于哀公曰：“陈恒弑其君，请讨之。”公曰：“告夫三子。”,孔子曰：“以吾从大夫之后，不敢不告也，君曰‘告夫三子’者！”之三子告，不可。孔子曰：“以吾从大夫之后，不敢不告也。”",
      "子路问事君，子曰：“勿欺也，而犯之。”",
      "子曰：“君子上达，小人下达。”",
      "子曰：“古之学者为己，今之学者为人。”",
      "蘧伯玉使人于孔子，孔子与之坐而问焉，曰：“夫子何为？”对曰：“夫子欲寡其过而未能也。”使者出，子曰：“使乎！使乎！”",
      "子曰：“不在其位，不谋其政。”曾子曰：“君子思不出其位。”",
      "子曰：“君子耻其言而过其行。”",
      "子曰：“君子道者三，我无能焉：仁者不忧，知者不惑，勇者不惧。”子贡曰：“夫子自道也。”",
      "子贡方人，子曰：“赐也贤乎哉？夫我则不暇。”",
      "子曰：“不患人之不己知，患其不能也。”",
      "子曰：“不逆诈，不亿不信，抑亦先觉者，是贤乎！”",
      "微生亩谓孔子曰：“丘何为是栖栖者与？无乃为佞乎？”孔子曰：“非敢为佞也，疾固也。”",
      "曰：“骥不称其力，称其德也。”",
      "或曰：“以德报怨，何如？”子曰：“何以报德？以直报怨，以德报德。”",
      "子曰：“莫我知也夫！”子贡曰：“何为其莫知子也？”子曰：“不怨天，不尤人，下学而上达。知我者其天乎！”",
      "公伯寮愬子路于季孙。子服景伯以告，曰：“夫子固有惑志于公伯寮，吾力犹能肆诸市朝。”子曰：“道之将行也与，命也；道之将废也与，命也。公伯寮其如命何？”",
      "子曰：“贤者辟世，其次辟地，其次辟色，其次辟言。”子曰：“作者七人矣。”",
      "子路宿于石门，晨门曰：“奚自？”子路曰：“自孔氏。”曰：“是知其不可而为之者与？”",
      "子击磬于卫，有荷蒉而过孔氏之门者，曰：“有心哉，击磬乎！”既而曰：“鄙哉，硁硁乎！莫己知也，斯己而已矣。深则厉，浅则揭。”子曰：“果哉！末之难矣。”",
      "子张曰：“《书》云，‘高宗谅阴，三年不言。’何谓也？”子曰：“何必高宗，古之人皆然。君薨，百官总己以听于冢宰三年。”",
      "子曰：“上好礼，则民易使也。”",
      "子路问君子，子曰：“修己以敬。”曰：“如斯而已乎？”曰：“修己以安人。”曰：“如斯而已乎？”曰：“修己以安百姓。修己以安百姓，尧、舜其犹病诸！”",
      "原壤夷俟，子曰：“幼而不孙弟，长而无述焉，老而不死，是为贼！”以杖叩其胫。",
      "阙党童子将命，或问之曰：“益者与？”子曰：“吾见其居于位也，见其与先生并行也。非求益者也，欲速成者也。”"
    ],
    "tags": [
      "论语"
    ],
    "align": "left"
  },
  {
    "title": "卫灵公篇",
    "author": "",
    "paragraphs": [
      "卫灵公问陈于孔子，孔子对曰：“俎豆之事，则尝闻之矣；军旅之事，未之学也。”明日遂行。",
      "在陈绝粮，从者病莫能兴。子路愠见曰：“君子亦有穷乎？”子曰：“君子固穷，小人穷斯滥矣。”",
      "子曰：“赐也，女以予为多学而识之者与？”对曰：“然，非与？”曰：“非也，予一以贯之。”",
      "子曰：“由，知德者鲜矣。”",
      "子曰：“无为而治者其舜也与！夫何为哉？恭己正南面而已矣。”",
      "子张问行，子曰：“言忠信，行笃敬，虽蛮貊之邦行矣；言不忠信，行不笃敬，虽州里行乎哉？立则见其参于前也；在舆则见其倚于衡也，夫然后行。”子张书诸绅。",
      "子曰：“直哉史鱼！邦有道如矢，邦无道如矢。君子哉蘧伯玉！邦有道则仕，邦无道则可卷而怀之。”",
      "子曰：“可与言而不与之言，失人；不可与言而与之言，失言。知者不失人亦不失言。”",
      "子曰：“志士仁人无求生以害仁，有杀身以成仁。”",
      "子贡问为仁，子曰：“工欲善其事，必先利其器。居是邦也，事其大夫之贤者，友其士之仁者。”",
      "颜渊问为邦，子曰：“行夏之时，乘殷之辂，服周之冕，乐则《韶》、《舞》；放郑声，远佞人。郑声淫，佞人殆。”",
      "子曰：“人无远虑，必有近忧。”",
      "子曰：“已矣乎！吾未见好德如好色者也。”",
      "子曰：“臧文仲其窃位者与！知柳下惠之贤而不与立也。”",
      "子曰：“躬自厚而薄责于人，则远怨矣。”",
      "子曰：“不曰‘如之何、如之何’者，吾末如之何也已矣。”",
      "子曰：“群居终日，言不及义，好行小慧，难矣哉！”",
      "子曰：“君子义以为质，礼以行之，孙以出之，信以成之。君子哉！”",
      "子曰：“君子病无能焉，不病人之不己知也。”",
      "子曰：“君子疾没世而名不称焉。”",
      "子曰：“君子求诸己，小人求诸人。”",
      "子曰：“君子矜而不争，群而不党。”",
      "子曰：“君子不以言举人，不以人废言。”",
      "子贡问曰：“有一言而可以终身行之者乎？”子曰：“其恕乎！己所不欲，勿施于人。”",
      "子曰：“吾之于人也，谁毁谁誉？如有所誉者，其有所试矣。斯民也，三代之所以直道而行也。”",
      "子曰：“吾犹及史之阙文也，有马者借人乘之，今亡矣夫！”",
      "子曰：“巧言乱德，小不忍，则乱大谋。”",
      "子曰：“众恶之，必察焉；众好之，必察焉。”",
      "子曰：“人能弘道，非道弘人。”",
      "子曰：“过而不改，是谓过矣。”",
      "子曰：“吾尝终日不食、终夜不寝以思，无益，不如学也。”",
      "子曰：“君子谋道不谋食。耕也馁在其中矣，学也禄在其中矣。君子忧道不忧贫。”",
      "子曰：“知及之，仁不能守之，虽得之，必失之；知及之，仁能守之，不庄以莅之，则民不敬；知及之，仁能守之，庄以莅之，动之不以礼，未善也。”",
      "子曰：“君子不可小知而可大受也，小人不可大受而可小知也。”",
      "子曰：“民之于仁也，甚于水火。水火，吾见蹈而死者矣，未见蹈仁而死者也。”",
      "子曰：“当仁不让于师。”",
      "子曰：“君子贞而不谅。”",
      "子曰：“事君，敬其事而后其食。”",
      "子曰：“有教无类。”",
      "子曰：“道不同，不相为谋。”",
      "子曰：“辞达而已矣。”",
      "师冕见，及阶，子曰：“阶也。”及席，子曰：“席也。”皆坐，子告之曰：“某在斯，某在斯。”师冕出。子张问曰：“与师言之道与？”子曰：“然，固相师之道也。”"
    ],
    "tags": [
      "论语"
    ],
    "align": "left"
  },
  {
    "title": "季氏篇",
    "author": "",
    "paragraphs": [
      "季氏将伐颛臾，冉有、季路见于孔子，曰：“季氏将有事于颛臾。”孔子曰：“求，无乃尔是过与？夫颛臾，昔者先王以为东蒙主，且在邦域之中矣，是社稷之臣也。何以伐为？”冉有曰：“夫子欲之，吾二臣者皆不欲也。”孔子曰：“求，周任有言曰：‘陈力就列，不能者止。’危而不持，颠而不扶，则将焉用彼相矣？且尔言过矣，虎兕出于柙，龟玉毁于椟中，是谁之过与？”冉有曰：“今夫颛臾固而近于费，今不取，后世必为子孙忧。”孔子曰：“求，君子疾夫舍曰欲之而必为之辞。丘也闻，有国有家者，不患寡而患不均，不患贫而患不安。盖均无贫，和无寡，安无倾。夫如是，故远人不服则修文德以来之，既来之，则安之。今由与求也相夫子，远人不服而不能来也，邦分崩离析而不能守也，而谋动干戈于邦内。吾恐季孙之忧不在颛臾，而在萧墙之内也。”",
      "孔子曰：“天下有道，则礼乐征伐自天子出；天下无道，则礼乐征伐自诸侯出。自诸侯出，盖十世希不失矣；自大夫出，五世希不失矣；陪臣执国命，三世希不失矣。天下有道，则政不在大夫；天下有道，则庶人不议。”",
      "孔子曰：“禄之去公室五世矣，政逮于大夫四世矣，故夫三桓之子孙微矣。”",
      "孔子曰：“益者三友，损者三友。友直、友谅、友多闻，益矣；友便辟、友善柔、有便佞，损矣。”",
      "孔子曰：“益者三乐，损者三乐。乐节礼乐、乐道人之善、乐多贤友，益矣；乐骄乐、乐佚游、乐宴乐，损矣。”",
      "孔子曰：“侍于君子有三愆：言未及之而言谓之躁，言及之而不言谓之隐，未见颜色而言谓之瞽。”",
      "孔子曰：“君子有三戒：少之时，血气未定，戒之在色；及其壮也，血气方刚，戒之在斗；及其老也，血气既衰，戒之在得。”",
      "孔子曰：“君子有三畏：畏天命，畏大人，畏圣人之言。小人不知天命而不畏也，狎大人，侮圣人之言。”",
      "孔子曰：“生而知之者上也，学而知之者次也；困而学之又其次也。困而不学，民斯为下矣。”",
      "孔子曰：“君子有九思：视思明，听思聪，色思温，貌思恭，言思忠，事思敬，疑思问，忿思难，见得思义。”",
      "孔子曰：“见善如不及，见不善如探汤；吾见其人矣。吾闻其语矣。隐居以求其志，行义以达其道；吾闻其语矣，未见其人也。”",
      "齐景公有马千驷，死之日，民无德而称焉；伯夷、叔齐饿于首阳之下，民到于今称之。其斯之谓与？”",
      "陈亢问于伯鱼曰：“子亦有异闻乎？”对曰：“未也。尝独立，鲤趋而过庭，曰：‘学《诗》乎？’对曰：‘未也。’‘不学《诗》，无以言。’鲤退而学《诗》。他日，又独立，鲤趋而过庭，曰：‘学《礼》乎？’对曰：‘未也。’‘不学《礼》，无以立。’鲤退而学《礼》。闻斯二者。”陈亢退而喜曰：“问一得三，闻《诗》，闻《礼》，又闻君子之远其子也。”",
      "邦君之妻，君称之曰夫人，夫人自称曰小童；邦人称之曰君夫人，称诸异邦曰寡小君；异邦人称之亦曰君夫人。"
    ],
    "tags": [
      "论语"
    ],
    "align": "left"
  },
  {
    "title": "阳货篇",
    "author": "",
    "paragraphs": [
      "阳货欲见孔子，孔子不见，归孔子豚。孔子时其亡也而往拜之，遇诸涂。谓孔子曰：“来，予与尔言。”曰：“怀其宝而迷其邦，可谓仁乎？”曰：“不可。”“好从事而亟失时，可谓知乎？”曰：“不可！”“日月逝矣，岁不我与！”孔子曰：“诺，吾将仕矣。”",
      "子曰：“性相近也，习相远也。”",
      "子曰：“唯上知与下愚不移。”",
      "子之武城，闻弦歌之声。夫子莞尔而笑，曰：“割鸡焉用牛刀？”子游对曰：“昔者偃也闻诸夫子曰：‘君子学道则爱人，小人学道则易使也。’”子曰：“二三子，偃之言是也！前言戏之耳。”",
      "公山弗扰以费畔，召，子欲往。子路不说，曰：“末之也已，何必公山氏之之也？”子曰：“夫召我者而岂徒哉？如有用我者，吾其为东周乎！”",
      "子张问仁于孔子，孔子曰：“能行五者于天下为仁矣。”请问之，曰：“恭、宽、信、敏、惠。恭则不侮，宽则得众，信则人任焉，敏则有功，惠则足以使人。”",
      "佛肸召，子欲往。子路曰：“昔者由也闻诸夫子曰：‘亲于其身为不善者，君子不入也。’佛肸以中牟畔，子之往也，如之何？”子曰：“然，有是言也。不曰坚乎，磨而不磷；不曰白乎，涅而不缁。吾岂匏瓜也哉？焉能系而不食？”",
      "子曰：“由也，女闻六言六蔽矣乎？”对曰：“未也。”“居！吾语女。好仁不好学，其蔽也愚；好知不好学，其蔽也荡；好信不好学，其蔽也贼；好直不好学，其蔽也绞；好勇不好学，其蔽也乱；好刚不好学，其蔽也狂。”",
      "子曰：“小子何莫学夫《诗》？《诗》可以兴，可以观，可以群，可以怨。迩之事父，远之事君，多识于鸟兽草木之名。”",
      "子谓伯鱼曰：“女为《周南》、《召南》矣乎？人而不为《周南》、《召南》，其犹正墙面而立也与！”",
      "子曰：“礼云礼云，玉帛云乎哉？乐云乐云，钟鼓云乎哉？”",
      "子曰：“色厉而内荏，譬诸小人，其犹穿窬之盗也与？”",
      "子曰：“乡愿，德之贼也。”",
      "子曰：“道听而涂说，德之弃也。”",
      "子曰：“鄙夫可与事君也与哉？其未得之也，患得之；既得之，患失之。苟患失之，无所不至矣。”",
      "子曰：“古者民有三疾，今也或是之亡也。古之狂也肆，今之狂也荡；古之矜也廉，今之矜也忿戾；古之愚也直，今之愚也诈而已矣。”",
      "子曰：“巧言令色，鲜矣仁。”",
      "子曰：“恶紫之夺朱也，恶郑声之乱雅乐也，恶利口之覆邦家者。”",
      "子曰：“予欲无言。”子贡曰：“子如不言，则小子何述焉？”子曰：“天何言哉？四时行焉，百物生焉，天何言哉？”",
      "孺悲欲见孔子，孔子辞以疾。将命者出户，取瑟而歌，使之闻之。",
      "宰我问：“三年之丧，期已久矣！君子三年不为礼，礼必坏；三年不为乐，乐必崩。旧谷既没，新谷既升，钻燧改火，期可已矣。”子曰：“食夫稻，衣夫锦，于女安乎？”曰：“安！”“女安则为之！夫君子之居丧，食旨不甘，闻乐不乐，居处不安，故不为也。今女安，则为之！”宰我出，子曰：“予之不仁也！子生三年，然后免于父母之怀。夫三年之丧，天下之通丧也，予也有三年之爱于其父母乎！”",
      "子曰：“饱食终日，无所用心，难矣哉！不有博弈者乎？为之犹贤乎已。”",
      "子路曰：“君子尚勇乎？”子曰：“君子义以为上。君子有勇而无义为乱，小人有勇而无义为盗。”",
      "子贡曰：“君子亦有恶乎？”子曰：“有恶。恶称人之恶者，恶居下流而讪上者，恶勇而无礼者，恶果敢而窒者。”曰：“赐也亦有恶乎？”“恶徼以为知者，恶不孙以为勇者，恶讦以为直者。”",
      "子曰：“唯女子与小人为难养也，近之则不孙，远之则怨。”",
      "子曰：“年四十而见恶焉，其终也已。”"
    ],
    "tags": [
      "论语"
    ],
    "align": "left"
  },
  {
    "title": "微子篇",
    "author": "",
    "paragraphs": [
      "微子去之，箕子为之奴，比干谏而死。孔子曰：“殷有三仁焉。”",
      "柳下惠为士师，三黜。人曰：“子未可以去乎？”曰：“直道而事人，焉往而不三黜？枉道而事人，何必去父母之邦？”",
      "齐景公待孔子曰：“若季氏，则吾不能。”以季、孟之间待之，曰：“吾老矣，不能用也。”孔子行。",
      "齐人归女乐，季桓子受之，三日不朝，孔子行。”",
      "楚狂接舆歌而过孔子曰：“凤兮凤兮，何德之衰？往者不可谏，来者犹可追。已而已而，今之从政者殆而！”孔子下，欲与之言，趋而辟之，不得与之言。",
      "长沮、桀溺耦而耕，孔子过之，使子路问津焉。长沮曰：“夫执舆者为谁？”子路曰：“为孔丘。”曰：“是鲁孔丘与？”曰：“是也。”曰：“是知津矣。”问于桀溺，桀溺曰：“子为谁？”曰：“为仲由。”曰：“是鲁孔丘之徒与？”对曰：“然。”曰：“滔滔者天下皆是也，而谁以易之？且而与其从辟人之士也，岂若从辟世之士？”耰而不辍。子路行以告，夫子怃然曰：“鸟兽不可与同群，吾非斯人之徒与而谁与？天下有道，丘不与易也。”",
      "子路从而后，遇丈人，以杖荷蓧。子路问曰：“子见夫子乎？”丈人曰：“四体不勤，五谷不分，孰为夫子？”植其杖而芸，子路拱而立。止子路宿，杀鸡为黍而食之，见其二子焉。明日，子路行以告，子曰：“隐者也。”使子路反见之，至则行矣。子路曰：“不仕无义。长幼之节不可废也，君臣之义如之何其废之？欲洁其身而乱大伦。君子之仕也，行其义也，道之不行已知之矣。”",
      "逸民：伯夷、叔齐、虞仲、夷逸、朱张、柳下惠、少连。子曰：“不降其志，不辱其身，伯夷、叔齐与！”谓：“柳下惠、少连降志辱身矣，言中伦，行中虑，其斯而已矣。”谓：“虞仲、夷逸隐居放言，身中清，废中权。我则异于是，无可无不可。”",
      "太师挚适齐，亚饭干适楚，三饭缭适蔡，四饭缺适秦，鼓方叔入于河，播鼗武入于汉，少师阳、击磬襄入于海。",
      "周公谓鲁公曰：“君子不施其亲，不使大臣怨乎不以，故旧无大故则不弃也，无求备于一人。”",
      "周有八士：伯达、伯适、仲突、仲忽、叔夜、叔夏、季随、季騧。"
    ],
    "tags": [
      "论语"
    ],
    "align": "left"
  },
  {
    "title": "子张篇",
    "author": "",
    "paragraphs": [
      "子张曰：“士见危致命，见得思义，祭思敬，丧思哀，其可已矣。”",
      "子张曰：“执德不弘，信道不笃，焉能为有？焉能为亡？”",
      "子夏之门人问交于子张，子张曰：“子夏云何？”对曰：“子夏曰：‘可者与之，其不可者拒之。’”子张曰：“异乎吾所闻。君子尊贤而容众，嘉善而矜不能。我之大贤与，于人何所不容？我之不贤与，人将拒我，如之何其拒人也？”",
      "子夏曰：“虽小道必有可观者焉，致远恐泥，是以君子不为也。”",
      "子夏曰：“日知其所亡，月无忘其所能，可谓好学也已矣。”",
      "子夏曰：“博学而笃志，切问而近思，仁在其中矣。”",
      "子夏曰：“百工居肆以成其事，君子学以致其道。”",
      "子夏曰：“小人之过也必文。”",
      "子夏曰：“君子有三变：望之俨然，即之也温，听其言也厉。”",
      "子夏曰：“君子信而后劳其民，未信，则以为厉己也；信而后谏，未信，则以为谤己也。”",
      "子夏曰：“大德不逾闲，小德出入可也。”",
      "子游曰：“子夏之门人小子，当洒扫应对进退则可矣。抑末也，本之则无，如之何？”子夏闻之，曰：“噫，言游过矣！君子之道，孰先传焉？孰后倦焉？譬诸草木，区以别矣。君子之道焉可诬也？有始有卒者，其惟圣人乎！”",
      "子夏曰：“仕而优则学，学而优则仕。”",
      "子游曰：“丧致乎哀而止。”",
      "子游曰：“吾友张也为难能也，然而未仁。”",
      "曾子曰：“堂堂乎张也，难与并为仁矣。”",
      "曾子曰：“吾闻诸夫子，人未有自致者也，必也亲丧乎！”",
      "曾子曰：“吾闻诸夫子，孟庄子之孝也，其他可能也；其不改父之臣与父之政，是难能也。”",
      "孟氏使阳肤为士师，问于曾子。曾子曰：“上失其道，民散久矣。如得其情，则哀矜而勿喜！”",
      "子贡曰：“纣之不善，不如是之甚也。是以君子恶居下流，天下之恶皆归焉。”",
      "子贡曰：“君子之过也，如日月之食焉。过也人皆见之，更也人皆仰之。”",
      "卫公孙朝问于子贡曰：“仲尼焉学？”子贡曰：“文武之道未坠于地，在人。贤者识其大者，不贤者识其小者，莫不有文武之道焉，夫子焉不学？而亦何常师之有？”",
      "叔孙武叔语大夫于朝曰：“子贡贤于仲尼。”子服景伯以告子贡，子贡曰：“譬之宫墙，赐之墙也及肩，窥见室家之好；夫子之墙数仞，不得其门而入，不见宗庙之美、百官之富。得其门者或寡矣，夫子之云不亦宜乎！”",
      "叔孙武叔毁仲尼，子贡曰：“无以为也，仲尼不可毁也。他人之贤者，丘陵也，犹可逾也；仲尼，日月也，无得而逾焉。人虽欲自绝，其何伤于日月乎？多见其不知量也。”",
      "陈子禽谓子贡曰：“子为恭也，仲尼岂贤于子乎？”子贡曰：“君子一言以为知，一言以为不知，言不可不慎也。夫子之不可及也，犹天之不可阶而升也。夫子之得邦家者，所谓立之斯立，道之斯行，绥之斯来，动之斯和。其生也荣，其死也哀，如之何其可及也？”"
    ],
    "tags": [
      "论语"
    ],
    "align": "left"
  },
  {
    "title": "尧曰篇",
    "author": "",
    "paragraphs": [
      "尧曰：“咨！尔舜，天之历数在尔躬，允执其中。四海困穷，天禄永终。”舜亦以命禹。曰：“予小子履，敢用玄牡，敢昭告于皇皇后帝：有罪不敢赦，帝臣不蔽，简在帝心。朕躬有罪，无以万方；万方有罪，罪在朕躬。”周有大赉，善人是富。“虽有周亲，不如仁人。百姓有过，在予一人。”谨权量，审法度，修废官，四方之政行焉。兴灭国，继绝世，举逸民，天下之民归心焉。所重：民、食、丧、祭。宽则得众，信则民任焉，敏则有功，公则说。",
      "子张问于孔子曰：“何如斯可以从政矣？”子曰：“尊五美，屏四恶，斯可以从政矣。”子张曰：“何谓五美？”子曰：“君子惠而不费，劳而不怨，欲而不贪，泰而不骄，威而不猛。”子张曰：“何谓惠而不费？”子曰：“因民之所利而利之，斯不亦惠而不费乎？择可劳而劳之，又谁怨？欲仁而得仁，又焉贪？君子无众寡，无小大，无敢慢，斯不亦泰而不骄乎？君子正其衣冠，尊其瞻视，俨然人望而畏之，斯不亦威而不猛乎？”子张曰：“何谓四恶？”子曰：“不教而杀谓之虐；不戒视成谓之暴；慢令致期谓之贼；犹之与人也，出纳之吝谓之有司。”",
      "孔子曰：“不知命，无以为君子也；不知礼，无以立也；不知言，无以知人也。”"
    ],
    "tags": [
      "论语"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "大學之道，在明明德，在親民，在止於至善。",
      "知止而后有定，定而后能靜，靜而后能安，安而后能慮，慮而后能得。",
      "物有本末，事有終始，知所先後，則近道矣。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "古之欲明明德於天下者，先治其國；",
      "欲治其國者，先齊其家；",
      "欲齊其家者，先修其身；",
      "欲修其身者，先正其心；",
      "欲正其心者，先誠其意；",
      "欲誠其意者，先致其知，致知在格物。",
      "物格而後知至，知至而後意誠，意誠而後心正，心正而後身修，身修而後家齊，家齊而後國治，國治而後天下平。",
      "自天子以至於庶人，壹是皆以修身為本。",
      "其本亂而末治者否矣，其所厚者薄，而其所薄者厚，未之有也！",
      "此謂知本，此謂知之至也。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "所謂誠其意者，毋自欺也，如惡惡臭，如好好色，此之謂自謙，故君子必慎其獨也！",
      "小人閑居為不善，無所不至，見君子而後厭然，掩其不善，而著其善。",
      "人之視己，如見其肺肝然，則何益矣！",
      "此謂誠於中，形於外，故君子必慎其獨也。",
      "曾子曰：「十目所視，十手所指，其嚴乎！",
      "」",
      "」",
      "富潤屋，德潤身，心廣體胖，故君子必誠其意。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "《詩》云：「瞻彼淇澳，菉竹猗猗。",
      "有斐君子，如切如磋，如琢如磨。",
      "瑟兮僩兮，赫兮喧兮。",
      "有斐君子，終不可諠兮！",
      "」",
      "」",
      "「如切如磋」者，道學也；",
      "「如琢如磨」者，自修也；",
      "「瑟兮僩兮」者，恂慄也；",
      "「赫兮喧兮」者，威儀也；",
      "「有斐君子，終不可諠兮」者，道盛德至善，民之不能忘也。",
      "《詩》云：「於戲前王不忘！",
      "」",
      "」",
      "君子賢其賢而親其親，小人樂其樂而利其利，此以沒世不忘也。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "《康誥》曰：「克明德。",
      "」",
      "」",
      "《太甲》曰：「顧諟天之明命。",
      "」",
      "」",
      "《帝典》曰：「克明峻德。",
      "」",
      "」",
      "皆自明也。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "湯之盤銘曰：「茍日新，日日新，又日新。",
      "」",
      "」",
      "《康誥》曰：「作新民。",
      "」",
      "」",
      "《詩》曰：「周雖舊邦，其命惟新。",
      "」",
      "」",
      "是故君子無所不用其極。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "《詩》云：「邦畿千里，惟民所止。",
      "」",
      "」",
      "《詩》云：「緡蠻黃鳥，止于丘隅。",
      "」",
      "」",
      "子曰：「於止，知其所止，可以人而不如鳥乎？」《詩》云：「穆穆文王，於緝熙敬止！",
      "」",
      "」",
      "為人君，止於仁；",
      "為人臣，止於敬；",
      "為人子，止於孝；",
      "為人父，止於慈；",
      "與國人交，止於信。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "子曰：「聽訟，吾猶人也，必也使無訟乎！",
      "」",
      "」",
      "無情者不得盡其辭，大畏民志。",
      "此謂知本。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "所謂修身在正其心者：身有所忿懥，則不得其正；",
      "有所恐懼，則不得其正；",
      "有所好樂，則不得其正；",
      "有所憂患，則不得其正。",
      "心不在焉，視而不見，聽而不聞，食而不知其味。",
      "此謂修身在正其心。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "所謂齊其家在修其身者：人之其所親愛而辟焉，之其所賤惡而辟焉，之其所畏敬而辟焉，之其所哀矜而辟焉，之其所敖惰而辟焉。",
      "故好而知其惡，惡而知其美者，天下鮮矣！",
      "故諺有之曰：「人莫知其子之惡，莫知其苗之碩。",
      "」",
      "」",
      "此謂身不修不可以齊其家。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "所謂治國必先齊其家者，其家不可教而能教人者，無之。",
      "故君子不出家而成教於國：孝者，所以事君也；",
      "弟者，所以事長也；",
      "慈者，所以使眾也。",
      "《康誥》曰：「如保赤子」，心誠求之，雖不中不遠矣。",
      "未有學養子而後嫁者也！",
      "一家仁，一國興仁；",
      "一家讓，一國興讓；",
      "一人貪戾，一國作亂。",
      "其機如此。",
      "此謂一言僨事，一人定國。",
      "堯、舜率天下以仁，而民從之；",
      "桀、紂率天下以暴，而民從之。",
      "其所令反其所好，而民不從。",
      "是故君子有諸己而後求諸人，無諸己而後非諸人。",
      "所藏乎身不恕，而能喻諸人者，未之有也。",
      "故治國在齊其家。",
      "《詩》云：「桃之夭夭，其葉蓁蓁；",
      "之子于歸，宜其家人。",
      "」",
      "」",
      "宜其家人，而後可以教國人。",
      "《詩》云：「宜兄宜弟。",
      "」",
      "」",
      "宜兄宜弟，而後可以教國人。",
      "《詩》云：「其儀不忒，正是四國。",
      "」",
      "」",
      "其為父子兄弟足法，而後民法之也。",
      "此謂治國在齊其家。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "所謂平天下在治其國者：上老老而民興孝，上長長而民興弟，上恤孤而民不倍，是以君子有絜矩之道也。",
      "所惡於上，毋以使下；",
      "所惡於下，毋以事上；",
      "所惡於前，毋以先後；",
      "所惡於後，毋以從前；",
      "所惡於右，毋以交於左；",
      "所惡於左，毋以交於右。",
      "此之謂絜矩之道。",
      "《詩》云：「樂只君子，民之父母。",
      "」",
      "」",
      "民之所好好之，民之所惡惡之，此之謂民之父母。",
      "《詩》云：「節彼南山，維石巖巖。",
      "赫赫師尹，民具爾瞻。",
      "」",
      "」",
      "有國者不可以不慎，辟則為天下戮矣。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "《詩》云：「殷之未喪師，克配上帝。",
      "儀監于殷，峻命不易。",
      "」",
      "」",
      "道得眾則得國，失眾則失國。",
      "是故君子先慎乎德。",
      "有德此有人，有人此有土，有土此有財，有財此有用。",
      "德者本也，財者末也，外本內末，爭民施奪。",
      "是故財聚則民散，財散則民聚。",
      "是故言悖而出者，亦悖而入；",
      "貨悖而入者，亦悖而出。",
      "《康誥》曰：「惟命不于常！",
      "」",
      "」",
      "道善則得之，不善則失之矣。",
      "楚書曰：「楚國無以為寶，惟善以為寶。",
      "」",
      "」",
      "舅犯曰：「亡人無以為寶，仁親以為寶。",
      "」"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "《秦誓》曰：「若有一个臣，斷斷兮無他技，其心休休焉，其如有容焉。",
      "人之有技，若己有之；",
      "人之彥聖，其心好之，不啻若自其口出。",
      "實能容之，以能保我子孫黎民，尚亦有利哉！",
      "人之有技，媢嫉以惡之；",
      "人之彥聖，而違之俾不通。",
      "實不能容，以不能保我子孫黎民，亦曰殆哉！",
      "」",
      "」",
      "唯仁人放流之，迸諸四夷，不與同中國，此謂唯仁人為能愛人，能惡人。",
      "見賢而不能舉，舉而不能先，命也；",
      "見不善而不能退，退而不能遠，過也。",
      "好人之所惡，惡人之所好，是謂拂人之性，災必逮夫身。",
      "是故君子有大道，必忠信以得之，驕泰以失之。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "生財有大道。",
      "生之者眾，食之者寡，為之者疾，用之者舒，則財恒足矣。",
      "仁者以財發身，不仁者以身發財。",
      "未有上好仁而下不好義者也，未有好義其事不終者也，未有府庫財非其財者也。"
    ],
    "tags": [
      "大学"
    ],
    "align": "left"
  },
  {
    "title": "大學",
    "author": "曾子",
    "paragraphs": [
      "孟獻子曰：「畜馬乘，不察於雞豚；",
      "伐冰之家，不畜牛羊；",
      "百乘之家，不畜聚斂之臣。",
      "與其有聚斂之臣，寧有盜臣。",
      "」",
      "」",
      "此謂國不以利為利，以義為利也。",
      "長國家而務財用者，必自小人矣。",
      "彼為善之，小人之使為國家，災害并至。",
      "雖有善者，亦無如之何矣！",
      "此謂國不以利為利，以義為利也。"
    ],
    "tags": [
      "大学"
    ],
    "align": "left"
  },
  {
    "title": "梁惠王上",
    "author": "",
    "paragraphs": [
      "孟子見梁惠王。王曰：「叟不遠千里而來，亦將有以利吾國乎？」",
      "孟子對曰：「王何必曰利？亦有仁義而已矣。王曰『何以利吾國』？大夫曰『何以利吾家』？士庶人曰『何以利吾身』？上下交征利而國危矣。萬乘之國弒其君者，必千乘之家；千乘之國弒其君者，必百乘之家。萬取千焉，千取百焉，不為不多矣。苟為後義而先利，不奪不饜。未有仁而遺其親者也，未有義而後其君者也。王亦曰仁義而已矣，何必曰利？」"
    ],
    "tags": [
      "孟子"
    ],
    "align": "left"
  },
  {
    "title": "梁惠王上",
    "author": "",
    "paragraphs": [
      "孟子見梁惠王，王立於沼上，顧鴻鴈麋鹿，曰：「賢者亦樂此乎？」",
      "孟子對曰：「賢者而後樂此，不賢者雖有此，不樂也。《詩》云：『經始靈臺，經之營之，庶民攻之，不日成之。經始勿亟，庶民子來。王在靈囿，麀鹿攸伏，麀鹿濯濯，白鳥鶴鶴。王在靈沼，於牣魚躍。』文王以民力為臺為沼。而民歡樂之，謂其臺曰靈臺，謂其沼曰靈沼，樂其有麋鹿魚鼈。古之人與民偕樂，故能樂也。《湯誓》曰：『時日害喪？予及女偕亡。』民欲與之偕亡，雖有臺池鳥獸，豈能獨樂哉？」"
    ],
    "tags": [
      "孟子"
    ],
    "align": "left"
  },
  {
    "title": "梁惠王上",
    "author": "",
    "paragraphs": [
      "梁惠王曰：「寡人之於國也，盡心焉耳矣。河內凶，則移其民於河東，移其粟於河內。河東凶亦然。察鄰國之政，無如寡人之用心者。鄰國之民不加少，寡人之民不加多，何也？」",
      "孟子對曰：「王好戰，請以戰喻。填然鼓之，兵刃既接，棄甲曳兵而走。或百步而後止，或五十步而後止。以五十步笑百步，則何如？」",
      "曰：「不可，直不百步耳，是亦走也。」",
      "曰：「王如知此，則無望民之多於鄰國也。不違農時，穀不可勝食也；數罟不入洿池，魚鼈不可勝食也；斧斤以時入山林，材木不可勝用也。穀與魚鼈不可勝食，材木不可勝用，是使民養生喪死無憾也。養生喪死無憾，王道之始也。五畝之宅，樹之以桑，五十者可以衣帛矣；雞豚狗彘之畜，無失其時，七十者可以食肉矣；百畝之田，勿奪其時，數口之家可以無飢矣；謹庠序之教，申之以孝悌之義，頒白者不負戴於道路矣。七十者衣帛食肉，黎民不飢不寒，然而不王者，未之有也。",
      "狗彘食人食而不知檢，塗有餓莩而不知發；人死，則曰：『非我也，歲也。』是何異於刺人而殺之，曰：『非我也，兵也。』王無罪歲，斯天下之民至焉。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王上",
    "author": "",
    "paragraphs": [
      "梁惠王曰：「寡人願安承教。」",
      "孟子對曰：「殺人以梃與刃，有以異乎？」",
      "曰：「無以異也。」",
      "「以刃與政，有以異乎？」",
      "曰：「無以異也。」",
      "曰：「庖有肥肉，廐有肥馬，民有飢色，野有餓莩，此率獸而食人也。獸相食，且人惡之。為民父母，行政不免於率獸而食人。惡在其為民父母也？仲尼曰：『始作俑者，其無後乎！』為其象人而用之也。如之何其使斯民飢而死也？」"
    ],
    "tags": [
      "孟子"
    ],
    "align": "left"
  },
  {
    "title": "梁惠王上",
    "author": "",
    "paragraphs": [
      "梁惠王曰：「晉國，天下莫強焉，叟之所知也。及寡人之身，東敗於齊，長子死焉；西喪地於秦七百里；南辱於楚。寡人恥之，願比死者一洒之，如之何則可？」",
      "孟子對曰：「地方百里而可以王。王如施仁政於民，省刑罰，薄稅斂，深耕易耨。壯者以暇日修其孝悌忠信，入以事其父兄，出以事其長上，可使制梃以撻秦楚之堅甲利兵矣。彼奪其民時，使不得耕耨以養其父母，父母凍餓，兄弟妻子離散。彼陷溺其民，王往而征之，夫誰與王敵？故曰：『仁者無敵。』王請勿疑！」"
    ],
    "tags": [
      "孟子"
    ],
    "align": "left"
  },
  {
    "title": "梁惠王上",
    "author": "",
    "paragraphs": [
      "孟子見梁襄王。出，語人曰：「望之不似人君，就之而不見所畏焉。卒然問曰：『天下惡乎定？』吾對曰：『定于一。』",
      "『孰能一之？』對曰：『不嗜殺人者能一之。』",
      "『孰能與之？』對曰：『天下莫不與也。王知夫苗乎？七八月之間旱，則苗槁矣。天油然作雲，沛然下雨，則苗浡然興之矣。其如是，孰能禦之？今夫天下之人牧，未有不嗜殺人者也，如有不嗜殺人者，則天下之民皆引領而望之矣。誠如是也，民歸之，由水之就下，沛然誰能禦之？』」"
    ],
    "tags": [
      "孟子"
    ],
    "align": "left"
  },
  {
    "title": "梁惠王上",
    "author": "",
    "paragraphs": [
      "齊宣王問曰：「齊桓、晉文之事可得聞乎？」",
      "孟子對曰：「仲尼之徒無道桓、文之事者，是以後世無傳焉。臣未之聞也。無以，則王乎？」",
      "曰：「德何如，則可以王矣？」",
      "曰：「保民而王，莫之能禦也。」",
      "曰：「若寡人者，可以保民乎哉？」",
      "曰：「可。」",
      "曰：「何由知吾可也？」",
      "曰：「臣聞之胡齕曰，王坐於堂上，有牽牛而過堂下者，王見之，曰：『牛何之？』對曰：『將以釁鐘。』王曰：『舍之！吾不忍其觳觫，若無罪而就死地。』對曰：『然則廢釁鐘與？』曰：『何可廢也？以羊易之！』不識有諸？」",
      "曰：「有之。」",
      "曰：「是心足以王矣。百姓皆以王為愛也，臣固知王之不忍也。」",
      "王曰：「然。誠有百姓者。齊國雖褊小，吾何愛一牛？即不忍其觳觫，若無罪而就死地，故以羊易之也。」",
      "曰：「王無異於百姓之以王為愛也。以小易大，彼惡知之？王若隱其無罪而就死地，則牛羊何擇焉？」",
      "王笑曰：「是誠何心哉？我非愛其財。而易之以羊也，宜乎百姓之謂我愛也。」",
      "曰：「無傷也，是乃仁術也，見牛未見羊也。君子之於禽獸也，見其生，不忍見其死；聞其聲，不忍食其肉。是以君子遠庖廚也。」",
      "王說曰：「《詩》云：『他人有心，予忖度之。』夫子之謂也。夫我乃行之，反而求之，不得吾心。夫子言之，於我心有戚戚焉。此心之所以合於王者，何也？」",
      "曰：「有復於王者曰：『吾力足以舉百鈞』，而不足以舉一羽；『明足以察秋毫之末』，而不見輿薪，則王許之乎？」",
      "曰：「否。」",
      "「今恩足以及禽獸，而功不至於百姓者，獨何與？然則一羽之不舉，為不用力焉；輿薪之不見，為不用明焉，百姓之不見保，為不用恩焉。故王之不王，不為也，非不能也。」",
      "曰：「不為者與不能者之形何以異？」",
      "曰：「挾太山以超北海，語人曰『我不能』，是誠不能也。為長者折枝，語人曰『我不能』，是不為也，非不能也。故王之不王，非挾太山以超北海之類也；王之不王，是折枝之類也。老吾老，以及人之老；幼吾幼，以及人之幼。天下可運於掌。《詩》云：『刑于寡妻，至于兄弟，以御于家邦。』言舉斯心加諸彼而已。故推恩足以保四海，不推恩無以保妻子。古之人所以大過人者無他焉，善推其所為而已矣。今恩足以及禽獸，而功不至於百姓者，獨何與？權，然後知輕重；度，然後知長短。物皆然，心為甚。王請度之！抑王興甲兵，危士臣，構怨於諸侯，然後快於心與？」",
      "王曰：「否。吾何快於是？將以求吾所大欲也。」",
      "曰：「王之所大欲可得聞與？」王笑而不言。",
      "曰：「為肥甘不足於口與？輕煖不足於體與？抑為采色不足視於目與？聲音不足聽於耳與？便嬖不足使令於前與？王之諸臣皆足以供之，而王豈為是哉？」",
      "曰：「否。吾不為是也。」",
      "曰：「然則王之所大欲可知已。欲辟土地，朝秦楚，莅中國而撫四夷也。以若所為求若所欲，猶緣木而求魚也。」",
      "王曰：「若是其甚與？」",
      "曰：「殆有甚焉。緣木求魚，雖不得魚，無後災。以若所為，求若所欲，盡心力而為之，後必有災。」",
      "曰：「可得聞與？」",
      "曰：「鄒人與楚人戰，則王以為孰勝？」",
      "曰：「楚人勝。」",
      "曰：「然則小固不可以敵大，寡固不可以敵眾，弱固不可以敵彊。海內之地方千里者九，齊集有其一。以一服八，何以異於鄒敵楚哉？蓋亦反其本矣。今王發政施仁，使天下仕者皆欲立於王之朝，耕者皆欲耕於王之野，商賈皆欲藏於王之市，行旅皆欲出於王之塗，天下之欲疾其君者皆欲赴愬於王。其若是，孰能禦之？」",
      "王曰：「吾惛，不能進於是矣。願夫子輔吾志，明以教我。我雖不敏，請嘗試之。」",
      "曰：「無恆產而有恆心者，惟士為能。若民，則無恆產，因無恆心。苟無恆心，放辟，邪侈，無不為已。及陷於罪，然後從而刑之，是罔民也。焉有仁人在位，罔民而可為也？是故明君制民之產，必使仰足以事父母，俯足以畜妻子，樂歲終身飽，凶年免於死亡。然後驅而之善，故民之從之也輕。今也制民之產，仰不足以事父母，俯不足以畜妻子，樂歲終身苦，凶年不免於死亡。此惟救死而恐不贍，奚暇治禮義哉？王欲行之，則盍反其本矣。五畝之宅，樹之以桑，五十者可以衣帛矣；雞豚狗彘之畜，無失其時，七十者可以食肉矣；百畝之田，勿奪其時，八口之家可以無飢矣；謹庠序之教，申之以孝悌之義，頒白者不負戴於道路矣。老者衣帛食肉，黎民不飢不寒，然而不王者，未之有也。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "莊暴見孟子，曰：「暴見於王，王語暴以好樂，暴未有以對也。」曰：「好樂何如？」",
      "孟子曰：「王之好樂甚，則齊國其庶幾乎！」",
      "他日，見於王曰：「王嘗語莊子以好樂，有諸？」王變乎色，曰：「寡人非能好先王之樂也，直好世俗之樂耳。」",
      "曰：「王之好樂甚，則齊其庶幾乎！今之樂猶古之樂也。」曰：「可得聞與？」",
      "曰：「獨樂樂，與人樂樂，孰樂？」曰：「不若與人。」",
      "曰：「與少樂樂，與眾樂樂，孰樂？」曰：「不若與眾。」",
      "「臣請為王言樂：今王鼓樂於此，百姓聞王鐘鼓之聲，管籥之音，舉疾首蹙頞而相告曰：『吾王之好鼓樂，夫何使我至於此極也？父子不相見，兄弟妻子離散。』今王田獵於此，百姓聞王車馬之音，見羽旄之美，舉疾首蹙頞而相告曰：『吾王之好田獵，夫何使我至於此極也？父子不相見，兄弟妻子離散。』此無他，不與民同樂也。」",
      "「今王鼓樂於此，百姓聞王鐘鼓之聲，管籥之音，舉欣欣然有喜色而相告曰：『吾王庶幾無疾病與？何以能鼓樂也？』今王田獵於此，百姓聞王車馬之音，見羽旄之美，舉欣欣然有喜色而相告曰『吾王庶幾無疾病與？何以能田獵也？』此無他，與民同樂也。今王與百姓同樂，則王矣。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "齊宣王問曰：「文王之囿方七十里，有諸？」",
      "孟子對曰：「於傳有之。」",
      "曰：「若是其大乎？」",
      "曰：「民猶以為小也。」",
      "曰：「寡人之囿方四十里，民猶以為大，何也？」",
      "曰：「文王之囿方七十里，芻蕘者往焉，雉兔者往焉，與民同之。民以為小，不亦宜乎？臣始至於境，問國之大禁，然後敢入。臣聞郊關之內有囿方四十里，殺其麋鹿者如殺人之罪。則是方四十里，為阱於國中。民以為大，不亦宜乎？」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "齊宣王問曰：「交鄰國有道乎？」",
      "孟子對曰：「有。惟仁者為能以大事小，是故湯事葛，文王事昆夷；惟智者為能以小事大，故大王事獯鬻，句踐事吳。以大事小者，樂天者也；以小事大者，畏天者也。樂天者保天下，畏天者保其國。《詩》云：『畏天之威，于時保之。』」",
      "王曰：「大哉言矣！寡人有疾，寡人好勇。」",
      "對曰：「王請無好小勇。夫撫劍疾視曰，『彼惡敢當我哉』！此匹夫之勇，敵一人者也。王請大之！《詩》云：『王赫斯怒，爰整其旅，以遏徂莒，以篤周祜，以對于天下。』此文王之勇也。文王一怒而安天下之民。《書》曰：『天降下民，作之君，作之師。惟曰其助上帝，寵之四方。有罪無罪，惟我在，天下曷敢有越厥志？』一人衡行於天下，武王恥之。此武王之勇也。而武王亦一怒而安天下之民。今王亦一怒而安天下之民，民惟恐王之不好勇也。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "齊宣王見孟子於雪宮。王曰：「賢者亦有此樂乎？」",
      "孟子對曰：「有。人不得，則非其上矣。不得而非其上者，非也；為民上而不與民同樂者，亦非也。樂民之樂者，民亦樂其樂；憂民之憂者，民亦憂其憂。樂以天下，憂以天下，然而不王者，未之有也。",
      "「昔者齊景公問於晏子曰：『吾欲觀於轉附、朝儛，遵海而南，放于琅邪。吾何脩而可以比於先王觀也？』晏子對曰：『善哉問也！天子適諸侯曰巡狩，巡狩者巡所守也；諸侯朝於天子曰述職，述職者述所職也。無非事者。春省耕而補不足，秋省斂而助不給。夏諺曰：「吾王不遊，吾何以休？吾王不豫，吾何以助？一遊一豫，為諸侯度。」今也不然：師行而糧食，飢者弗食，勞者弗息。睊睊胥讒，民乃作慝。方命虐民，飲食若流。流連荒亡，為諸侯憂。從流下而忘反謂之流，從流上而忘反謂之連，從獸無厭謂之荒，樂酒無厭謂之亡。先王無流連之樂，荒亡之行。惟君所行也。』景公說，大戒於國，出舍於郊。於是始興發補不足。召大師曰：『為我作君臣相說之樂！』蓋徵招角招是也。其詩曰：『畜君何尤？』畜君者，好君也。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "齊宣王問曰：「人皆謂我毀明堂。毀諸？已乎？」",
      "孟子對曰：「夫明堂者，王者之堂也。王欲行王政，則勿毀之矣。」",
      "王曰：「王政可得聞與？」",
      "對曰：「昔者文王之治岐也，耕者九一，仕者世祿，關市譏而不征，澤梁無禁，罪人不孥。老而無妻曰鰥。老而無夫曰寡。老而無子曰獨。幼而無父曰孤。此四者，天下之窮民而無告者。文王發政施仁，必先斯四者。《詩》云：『哿矣富人，哀此煢獨。』」",
      "王曰：「善哉言乎！」",
      "曰：「王如善之，則何為不行？」",
      "王曰：「寡人有疾，寡人好貨。」",
      "對曰：「昔者公劉好貨，《詩》云：『乃積乃倉，乃裹餱糧，于橐于囊。思戢用光。弓矢斯張，干戈戚揚，爰方啟行。』故居者有積倉，行者有裹糧也，然後可以爰方啟行。王如好貨，與百姓同之，於王何有？」",
      "王曰：「寡人有疾，寡人好色。」",
      "對曰：「昔者大王好色，愛厥妃。《詩》云：『古公亶甫，來朝走馬，率西水滸，至于岐下。爰及姜女，聿來胥宇。』當是時也，內無怨女，外無曠夫。王如好色，與百姓同之，於王何有？」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "孟子謂齊宣王曰：「王之臣有託其妻子於其友，而之楚遊者。比其反也，則凍餒其妻子，則如之何？」",
      "王曰：「棄之。」",
      "曰：「士師不能治士，則如之何？」",
      "王曰：「已之。」",
      "曰：「四境之內不治，則如之何？」",
      "王顧左右而言他。"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "孟子見齊宣王曰：「所謂故國者，非謂有喬木之謂也，有世臣之謂也。王無親臣矣，昔者所進，今日不知其亡也。」",
      "王曰：「吾何以識其不才而舍之？」",
      "曰：「國君進賢，如不得已，將使卑踰尊，疏踰戚，可不慎與？左右皆曰賢，未可也；諸大夫皆曰賢，未可也；國人皆曰賢，然後察之；見賢焉，然後用之。左右皆曰不可，勿聽；諸大夫皆曰不可，勿聽；國人皆曰不可，然後察之；見不可焉，然後去之。左右皆曰可殺，勿聽；諸大夫皆曰可殺，勿聽；國人皆曰可殺，然後察之；見可殺焉，然後殺之。故曰，國人殺之也。如此，然後可以為民父母。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "齊宣王問曰：「湯放桀，武王伐紂，有諸？」",
      "孟子對曰：「於傳有之。」",
      "曰：「臣弒其君可乎？」",
      "曰：「賊仁者謂之賊，賊義者謂之殘，殘賊之人謂之一夫。聞誅一夫紂矣，未聞弒君也。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "孟子見齊宣王曰：「為巨室，則必使工師求大木。工師得大木。則王喜，以為能勝其任也。匠人斵而小之，則王怒，以為不勝其任矣。夫人幼而學之，壯而欲行之。王曰『姑舍女所學而從我』，則何如？今有璞玉於此，雖萬鎰，必使玉人彫琢之。至於治國家，則曰『姑舍女所學而從我』，則何以異於教玉人彫琢玉哉？」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "齊人伐燕，勝之。宣王問曰：「或謂寡人勿取，或謂寡人取之。以萬乘之國伐萬乘之國，五旬而舉之，人力不至於此。不取，必有天殃。取之，何如？」",
      "孟子對曰：「取之而燕民悅，則取之。古之人有行之者，武王是也。取之而燕民不悅，則勿取。古之人有行之者，文王是也。以萬乘之國伐萬乘之國，簞食壺漿，以迎王師。豈有他哉？避水火也。如水益深，如火益熱，亦運而已矣。」",
      "齊人伐燕，取之。諸侯將謀救燕。宣王曰：「諸侯多謀伐寡人者，何以待之？」",
      "孟子對曰：「臣聞七十里為政於天下者，湯是也。未聞以千里畏人者也。《書》曰：『湯一征，自葛始。』天下信之。『東面而征，西夷怨；南面而征，北狄怨。曰，奚為後我？』民望之，若大旱之望雲霓也。歸市者不止，耕者不變。誅其君而弔其民，若時雨降，民大悅。《書》曰：『徯我后，后來其蘇。』",
      "「今燕虐其民，王往而征之。民以為將拯己於水火之中也，簞食壺漿，以迎王師。若殺其父兄，係累其子弟，毀其宗廟，遷其重器，如之何其可也？天下固畏齊之彊也。今又倍地而不行仁政，是動天下之兵也。王速出令，反其旄倪，止其重器，謀於燕眾，置君而後去之，則猶可及止也。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "鄒與魯鬨。穆公問曰：「吾有司死者三十三人，而民莫之死也。誅之，則不可勝誅；不誅，則疾視其長上之死而不救，如之何則可也？」",
      "孟子對曰：「凶年饑歲，君之民老弱轉乎溝壑，壯者散而之四方者，幾千人矣；而君之倉廩實，府庫充，有司莫以告，是上慢而殘下也。曾子曰：『戒之戒之！出乎爾者，反乎爾者也。』夫民今而後得反之也。君無尤焉。君行仁政，斯民親其上、死其長矣。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "滕文公問曰：「滕，小國也，間於齊楚。事齊乎？事楚乎？」",
      "孟子對曰：「是謀非吾所能及也。無已，則有一焉：鑿斯池也，築斯城也，與民守之，效死而民弗去，則是可為也。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "滕文公問曰：「齊人將築薛，吾甚恐。如之何則可？」",
      "孟子對曰：「昔者大王居邠，狄人侵之，去之岐山之下居焉。非擇而取之，不得已也。苟為善，後世子孫必有王者矣。君子創業垂統，為可繼也。若夫成功，則天也。君如彼何哉？彊為善而已矣。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "滕文公問曰：「滕，小國也。竭力以事大國，則不得免焉。如之何則可？」",
      "孟子對曰：「昔者大王居邠，狄人侵之。事之以皮幣，不得免焉；事之以犬馬，不得免焉；事之以珠玉，不得免焉。乃屬其耆老而告之曰：『狄人之所欲者，吾土地也。吾聞之也：君子不以其所以養人者害人。二三子何患乎無君？我將去之。』去邠，踰梁山，邑于岐山之下居焉。邠人曰：『仁人也，不可失也。』從之者如歸市。或曰：『世守也，非身之所能為也。效死勿去。』君請擇於斯二者。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "魯平公將出。嬖人臧倉者請曰：「他日君出，則必命有司所之。今乘輿已駕矣，有司未知所之。敢請。」公曰：「將見孟子。」曰：「何哉？君所為輕身以先於匹夫者，以為賢乎？禮義由賢者出。而孟子之後喪踰前喪。君無見焉！」公曰：「諾。」"
    ],
    "tags": [
      "孟子"
    ],
    "align": "left"
  },
  {
    "title": "梁惠王下",
    "author": "",
    "paragraphs": [
      "樂正子入見，曰：「君奚為不見孟軻也？」曰：「或告寡人曰，『孟子之後喪踰前喪』，是以不往見也。」曰：「何哉君所謂踰者？前以士，後以大夫；前以三鼎，而後以五鼎與？」曰：「否。謂棺槨衣衾之美也。」曰：「非所謂踰也，貧富不同也。」"
    ],
    "tags": [
      "孟子"
    ],
    "align": "left"
  },
  {
    "title": "公孫丑上",
    "author": "",
    "paragraphs": [
      "公孫丑問曰：「夫子當路於齊，管仲、晏子之功，可復許乎？」",
      "孟子曰：「子誠齊人也，知管仲、晏子而已矣。或問乎曾西曰；『吾子與子路孰賢？』曾西蹴然曰：『吾先子之所畏也。』曰：『然則吾子與管仲孰賢？』曾西艴然不悅，曰：『爾何曾比予於管仲？管仲得君，如彼其專也；行乎國政，如彼其久也；功烈，如彼其卑也。爾何曾比予於是？』」曰：「管仲，曾西之所不為也，而子為我願之乎？」",
      "曰：「管仲以其君霸，晏子以其君顯。管仲、晏子猶不足為與？」",
      "曰：「以齊王，由反手也。」",
      "曰：「若是，則弟子之惑滋甚。且以文王之德，百年而後崩，猶未洽於天下；武王、周公繼之，然後大行。今言王若易然，則文王不足法與？」",
      "曰：「文王何可當也？由湯至於武丁，賢聖之君六七作。天下歸殷久矣，久則難變也。武丁朝諸侯有天下，猶運之掌也。紂之去武丁未久也，其故家遺俗，流風善政，猶有存者；又有微子、微仲、王子比干、箕子、膠鬲皆賢人也，相與輔相之，故久而後失之也。尺地莫非其有也，一民莫非其臣也，然而文王猶方百里起，是以難也。齊人有言曰：『雖有智慧，不如乘勢；雖有鎡基，不如待時。』",
      "「今時則易然也。夏后、殷、周之盛，地未有過千里者也，而齊有其地矣；雞鳴狗吠相聞，而達乎四境，而齊有其民矣。地不改辟矣，民不改聚矣，行仁政而王，莫之能禦也。且王者之不作，未有疏於此時者也；民之憔悴於虐政，未有甚於此時者也。飢者易為食，渴者易為飲。孔子曰：『德之流行，速於置郵而傳命。』當今之時，萬乘之國行仁政，民之悅之，猶解倒懸也。故事半古之人，功必倍之，惟此時為然。」"
    ],
    "tags": [
      "孟子"
    ],
    "align": "left"
  },
  {
    "title": "公孫丑上",
    "author": "",
    "paragraphs": [
      "公孫丑問曰：「夫子加齊之卿相，得行道焉，雖由此霸王不異矣。如此，則動心否乎？」",
      "孟子曰：「否。我四十不動心。」",
      "曰：「若是，則夫子過孟賁遠矣。」",
      "曰：「是不難，告子先我不動心。」",
      "曰：「不動心有道乎？」",
      "曰：「有。北宮黝之養勇也，不膚撓，不目逃，思以一豪挫於人，若撻之於市朝。不受於褐寬博，亦不受於萬乘之君。視刺萬乘之君，若刺褐夫。無嚴諸侯。惡聲至，必反之。孟施舍之所養勇也，曰：『視不勝猶勝也。量敵而後進，慮勝而後會，是畏三軍者也。舍豈能為必勝哉？能無懼而已矣。』孟施舍似曾子，北宮黝似子夏。夫二子之勇，未知其孰賢，然而孟施舍守約也。昔者曾子謂子襄曰：『子好勇乎？吾嘗聞大勇於夫子矣：自反而不縮，雖褐寬博，吾不惴焉；自反而縮，雖千萬人，吾往矣。』孟施舍之守氣，又不如曾子之守約也。」",
      "曰：「敢問夫子之不動心，與告子之不動心，可得聞與？」",
      "「告子曰：『不得於言，勿求於心；不得於心，勿求於氣。』不得於心，勿求於氣，可；不得於言，勿求於心，不可。夫志，氣之帥也；氣，體之充也。夫志至焉，氣次焉。故曰：『持其志，無暴其氣。』」",
      "「既曰『志至焉，氣次焉』，又曰『持其志無暴其氣』者，何也？」",
      "曰：「志壹則動氣，氣壹則動志也。今夫蹶者趨者，是氣也，而反動其心。」",
      "「敢問夫子惡乎長？」",
      "曰：「我知言，我善養吾浩然之氣。」",
      "「敢問何謂浩然之氣？」",
      "曰：「難言也。其為氣也，至大至剛，以直養而無害，則塞于天地之閒。其為氣也，配義與道；無是，餒也。是集義所生者，非義襲而取之也。行有不慊於心，則餒矣。我故曰，告子未嘗知義，以其外之也。必有事焉而勿正，心勿忘，勿助長也。無若宋人然：宋人有閔其苗之不長而揠之者，芒芒然歸。謂其人曰：『今日病矣，予助苗長矣。』其子趨而往視之，苗則槁矣。天下之不助苗長者寡矣。以為無益而舍之者，不耘苗者也；助之長者，揠苗者也。非徒無益，而又害之。」",
      "「何謂知言？」",
      "曰：「詖辭知其所蔽，淫辭知其所陷，邪辭知其所離，遁辭知其所窮。生於其心，害於其政；發於其政，害於其事。聖人復起，必從吾言矣。」",
      "「宰我、子貢善為說辭，冉牛、閔子、顏淵善言德行。孔子兼之，曰：『我於辭命則不能也。』然則夫子既聖矣乎？」",
      "曰：「惡！是何言也？昔者子貢、問於孔子曰：『夫子聖矣乎？』孔子曰：『聖則吾不能，我學不厭而教不倦也。』子貢曰：『學不厭，智也；教不倦，仁也。仁且智，夫子既聖矣！』夫聖，孔子不居，是何言也？」",
      "「昔者竊聞之：子夏、子游、子張皆有聖人之一體，冉牛、閔子、顏淵則具體而微。敢問所安。」",
      "曰：「姑舍是。」",
      "曰：「伯夷、伊尹何如？」",
      "曰：「不同道。非其君不事，非其民不使；治則進，亂則退，伯夷也。何事非君，何使非民；治亦進，亂亦進，伊尹也。可以仕則仕，可以止則止，可以久則久，可以速則速，孔子也。皆古聖人也，吾未能有行焉；乃所願，則學孔子也。」",
      "「伯夷、伊尹於孔子，若是班乎？」",
      "曰：「否。自有生民以來，未有孔子也。」",
      "曰：「然則有同與？」",
      "曰：「有。得百里之地而君之，皆能以朝諸侯有天下。行一不義、殺一不辜而得天下，皆不為也。是則同。」",
      "曰：「敢問其所以異？」",
      "曰：「宰我、子貢、有若智足以知聖人。汙，不至阿其所好。宰我曰：『以予觀於夫子，賢於堯舜遠矣。』子貢曰：『見其禮而知其政，聞其樂而知其德。由百世之後，等百世之王，莫之能違也。自生民以來，未有夫子也。』有若曰：『豈惟民哉？麒麟之於走獸，鳳凰之於飛鳥，太山之於丘垤，河海之於行潦，類也。聖人之於民，亦類也。出於其類，拔乎其萃，自生民以來，未有盛於孔子也。』」"
    ],
    "tags": [
      "孟子"
    ],
    "align": "left"
  },
  {
    "title": "公孫丑上",
    "author": "",
    "paragraphs": [
      "孟子曰：「以力假仁者霸，霸必有大國，以德行仁者王，王不待大。湯以七十里，文王以百里。以力服人者，非心服也，力不贍也；以德服人者，中心悅而誠服也，如七十子之服孔子也。《詩》云：『自西自東，自南自北，無思不服。』此之謂也。」",
      "孟子曰：「仁則榮，不仁則辱。今惡辱而居不仁，是猶惡溼而居下也。如惡之，莫如貴德而尊士，賢者在位，能者在職。國家閒暇，及是時明其政刑。雖大國，必畏之矣。《詩》云：『迨天之未陰雨，徹彼桑土，綢繆牖戶。今此下民，或敢侮予？』孔子曰：『為此詩者，其知道乎！能治其國家，誰敢侮之？』今國家閒暇，及是時般樂怠敖，是自求禍也。禍褔無不自己求之者。《詩》云：『永言配命，自求多褔。』《太甲》曰：『天作孽，猶可違；自作孽，不可活。』此之謂也。」",
      "孟子曰：「尊賢使能，俊傑在位，則天下之士皆悅而願立於其朝矣。市廛而不征，法而不廛，則天下之商皆悅而願藏於其市矣。關譏而不征，則天下之旅皆悅而願出於其路矣。耕者助而不稅，則天下之農皆悅而願耕於其野矣。廛無夫里之布，則天下之民皆悅而願為之氓矣。信能行此五者，則鄰國之民仰之若父母矣。率其子弟，攻其父母，自生民以來，未有能濟者也。如此，則無敵於天下。無敵於天下者，天吏也。然而不王者，未之有也。」",
      "孟子曰：「人皆有不忍人之心。先王有不忍人之心，斯有不忍人之政矣。以不忍人之心，行不忍人之政，治天下可運之掌上。所以謂人皆有不忍人之心者，今人乍見孺子將入於井，皆有怵惕惻隱之心。非所以內交於孺子之父母也，非所以要譽於鄉黨朋友也，非惡其聲而然也。由是觀之，無惻隱之心，非人也；無羞惡之心，非人也；無辭讓之心，非人也；無是非之心，非人也。惻隱之心，仁之端也；羞惡之心，義之端也；辭讓之心，禮之端也；是非之心，智之端也。人之有是四端也，猶其有四體也。有是四端而自謂不能者，自賊者也；謂其君不能者，賊其君者也。凡有四端於我者，知皆擴而充之矣，若火之始然，泉之始達。苟能充之，足以保四海；苟不充之，不足以事父母。」",
      "孟子曰：「矢人豈不仁於函人哉？矢人唯恐不傷人，函人唯恐傷人。巫匠亦然，故術不可不慎也。孔子曰：『里仁為美。擇不處仁，焉得智？』夫仁，天之尊爵也，人之安宅也。莫之禦而不仁，是不智也。不仁、不智、無禮、無義，人役也。人役而恥為役，由弓人而恥為弓，矢人而恥為矢也。如恥之，莫如為仁。仁者如射，射者正己而後發。發而不中，不怨勝己者，反求諸己而已矣。」",
      "孟子曰：「子路，人告之以有過則喜。禹聞善言則拜。大舜有大焉，善與人同。舍己從人，樂取於人以為善。自耕、稼、陶、漁以至為帝，無非取於人者。取諸人以為善，是與人為善者也。故君子莫大乎與人為善。」",
      "孟子曰：「伯夷，非其君不事，非其友不友。不立於惡人之朝，不與惡人言。立於惡人之朝，與惡人言，如以朝衣朝冠坐於塗炭。推惡惡之心，思與鄉人立，其冠不正，望望然去之，若將浼焉。是故諸侯雖有善其辭命而至者，不受也。不受也者，是亦不屑就已。柳下惠，不羞汙君，不卑小官。進不隱賢，必以其道。遺佚而不怨，阨窮而不憫。故曰：『爾為爾，我為我，雖袒裼裸裎於我側，爾焉能浼我哉？』故由由然與之偕而不自失焉，援而止之而止。援而止之而止者，是亦不屑去已。」",
      "孟子曰：「伯夷隘，柳下惠不恭。隘與不恭，君子不由也。」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "孟子曰：「天時不如地利，地利不如人和。三里之城，七里之郭，環而攻之而不勝。夫環而攻之，必有得天時者矣；然而不勝者，是天時不如地利也。城非不高也，池非不深也，兵革非不堅利也，米粟非不多也；委而去之，是地利不如人和也。故曰：域民不以封疆之界，固國不以山谿之險，威天下不以兵革之利。得道者多助，失道者寡助。寡助之至，親戚畔之；多助之至，天下順之。以天下之所順，攻親戚之所畔；故君子有不戰，戰必勝矣。」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "孟子將朝王，王使人來曰：「寡人如就見者也，有寒疾，不可以風。朝將視朝，不識可使寡人得見乎？」對曰：「不幸而有疾，不能造朝。」",
      "明日，出吊於東郭氏，公孫丑曰：「昔者辭以病，今日吊，或者不可乎！」曰：「昔者疾，今日愈，如之何不吊？」",
      "王使人問疾，醫來。孟仲子對曰：「昔者有王命，有采薪之憂，不能造朝。今病小愈，趨造於朝，我不識能至否乎？」使數人要於路，曰：「請必無歸，而造於朝！」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "不得已而之景丑氏宿焉。景子曰：「內則父子，外則君臣，人之大倫也。父子主恩，君臣主敬。丑見王之敬子也，未見所以敬王也。」",
      "曰：「惡！是何言也！齊人無以仁義與王言者，豈以仁義為不美也？其心曰『是何足與言仁義也』云爾，則不敬莫大乎是。我非堯舜之道，不敢以陳於王前，故齊人莫如我敬王也。」",
      "景子曰：「否，非此之謂也。禮曰：『父召，無諾；君命召，不俟駕。』固將朝也，聞王命而遂不果，宜與夫禮若不相似然。」",
      "曰：「豈謂是與？曾子曰：『晉楚之富，不可及也。彼以其富，我以吾仁；彼以其爵，我以吾義，吾何慊乎哉？』夫豈不義而曾子言之？是或一道也。天下有達尊三：爵一，齒一，德一。朝廷莫如爵，鄉黨莫如齒，輔世長民莫如德。惡得有其一，以慢其二哉？故將大有為之君，必有所不召之臣。欲有謀焉，則就之。其尊德樂道，不如是不足與有為也。故湯之於伊尹，學焉而後臣之，故不勞而王；桓公之於管仲，學焉而後臣之，故不勞而霸。今天下地醜德齊，莫能相尚。無他，好臣其所教，而不好臣其所受教。湯之於伊尹，桓公之於管仲，則不敢召。管仲且猶不可召，而況不為管仲者乎？」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "陳臻問曰：「前日於齊，王餽兼金一百而不受；於宋，餽七十鎰而受；於薛，餽五十鎰而受。前日之不受是，則今日之受非也；今日之受是，則前日之不受非也。夫子必居一於此矣。」",
      "孟子曰：「皆是也。當在宋也，予將有遠行。行者必以贐，辭曰：『餽贐。』予何為不受？當在薛也，予有戒心。辭曰：『聞戒。』故為兵餽之，予何為不受？若於齊，則未有處也。無處而餽之，是貨之也。焉有君子而可以貨取乎？」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "孟子之平陸。謂其大夫曰：「子之持戟之士，一日而三失伍，則去之否乎？」",
      "曰：「不待三。」",
      "「然則子之失伍也亦多矣。凶年饑歲，子之民，老羸轉於溝壑，壯者散而之四方者，幾千人矣。」",
      "曰：「此非距心之所得為也。」",
      "曰：「今有受人之牛羊而為之牧之者，則必為之求牧與芻矣。求牧與芻而不得，則反諸其人乎？抑亦立而視其死與？」",
      "曰：「此則距心之罪也。」",
      "他日，見於王曰：「王之為都者，臣知五人焉。知其罪者，惟孔距心。為王誦之。」王曰：「此則寡人之罪也。」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "孟子謂蚔鼃曰：「子之辭靈丘而請士師，似也，為其可以言也。今既數月矣，未可以言與？」",
      "蚔鼃諫於王而不用，致為臣而去。齊人曰：「所以為蚔鼃，則善矣；所以自為，則吾不知也。」",
      "公都子以告。曰：「吾聞之也：有官守者，不得其職則去；有言責者，不得其言則去。我無官守，我無言責也，則吾進退，豈不綽綽然有餘裕哉？」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "孟子為卿於齊，出吊於滕，王使蓋大夫王驩為輔行。王驩朝暮見，反齊滕之路，未嘗與之言行事也。",
      "公孫丑曰：「齊卿之位，不為小矣；齊滕之路，不為近矣。反之而未嘗與言行事，何也？」",
      "曰：「夫既或治之，予何言哉？」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "孟子自齊葬於魯，反於齊，止於嬴。",
      "充虞請曰：「前日不知虞之不肖，使虞敦匠事。嚴，虞不敢請。今願竊有請也，木若以美然。」",
      "曰：「古者棺槨無度，中古棺七寸，槨稱之。自天子達於庶人。非直為觀美也，然後盡於人心。不得，不可以為悅；無財，不可以為悅。得之為有財，古之人皆用之，吾何為獨不然？且比化者，無使土親膚，於人心獨無恔乎？吾聞之君子：不以天下儉其親。」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "沈同以其私問曰：「燕可伐與？」",
      "孟子曰：「可。子噲不得與人燕，子之不得受燕於子噲。有仕於此，而子悅之，不告於王而私與之吾子之祿爵；夫士也，亦無王命而私受之於子，則可乎？何以異於是？」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "齊人伐燕。或問曰：「勸齊伐燕，有諸？」",
      "曰：「未也。沈同問『燕可伐與』？吾應之曰『可』，彼然而伐之也。彼如曰『孰可以伐之』？則將應之曰：『為天吏，則可以伐之。』今有殺人者，或問之曰『人可殺與』？則將應之曰『可』。彼如曰『孰可以殺之』？則將應之曰：『為士師，則可以殺之。』今以燕伐燕，何為勸之哉？」",
      "燕人畔。王曰：「吾甚慚於孟子。」",
      "陳賈曰：「王無患焉。王自以為與周公，孰仁且智？」",
      "王曰：「惡！是何言也？」",
      "曰：「周公使管叔監殷，管叔以殷畔。知而使之，是不仁也；不知而使之，是不智也。仁智，周公未之盡也，而況於王乎？賈請見而解之。」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "見孟子，問曰：「周公何人也？」",
      "曰：「古聖人也。」",
      "曰：「使管叔監殷，管叔以殷畔也，有諸？」",
      "曰：「然。」",
      "曰：「周公知其將畔而使之與？」",
      "曰：「不知也。」",
      "「然則聖人且有過與？」",
      "曰：「周公，弟也；管叔，兄也。周公之過，不亦宜乎？且古之君子，過則改之；今之君子，過則順之。古之君子，其過也，如日月之食，民皆見之；及其更也，民皆仰之。今之君子，豈徒順之，又從為之辭。」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "孟子致為臣而歸。王就見孟子，曰：「前日願見而不可得，得侍，同朝甚喜。今又棄寡人而歸，不識可以繼此而得見乎？」對曰：「不敢請耳，固所願也。」",
      "他日，王謂時子曰：「我欲中國而授孟子室，養弟子以萬鍾，使諸大夫國人皆有所矜式。子盍為我言之？」",
      "時子因陳子而以告孟子，陳子以時子之言告孟子。孟子曰：「然。夫時子惡知其不可也？如使予欲富，辭十萬而受萬，是為欲富乎？季孫曰：『異哉子叔疑！使己為政，不用，則亦已矣，又使其子弟為卿。人亦孰不欲富貴？而獨於富貴之中，有私龍斷焉。』古之為市也，以其所有易其所無者，有司者治之耳。有賤丈夫焉，必求龍斷而登之，以左右望而罔市利。人皆以為賤，故從而征之。征商，自此賤丈夫始矣。",
      "孟子去齊，宿於晝。",
      "有欲為王留行者，坐而言。不應，隱几而臥。客不悅曰：「弟子齊宿而後敢言，夫子臥而不聽，請勿復敢見矣。」",
      "曰：「坐！我明語子。昔者魯繆公無人乎子思之側，則不能安子思；泄柳、申詳，無人乎繆公之側，則不能安其身。子為長者慮，而不及子思，子絕長者乎？長者絕子乎？」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "孟子去齊。尹士語人曰：「不識王之不可以為湯武，則是不明也；識其不可，然且至，則是干澤也。千里而見王，不遇故去。三宿而後出晝，是何濡滯也？士則茲不悅。」",
      "高子以告。曰：「夫尹士惡知予哉？千里而見王，是予所欲也；不遇故去，豈予所欲哉？予不得已也。予三宿而出晝，於予心猶以為速。王庶幾改之。王如改諸，則必反予。夫出晝而王不予追也，予然後浩然有歸志。予雖然，豈舍王哉？王由足用為善。王如用予，則豈徒齊民安，天下之民舉安。王庶幾改之，予日望之。予豈若是小丈夫然哉？諫於其君而不受，則怒，悻悻然見於其面。去則窮日之力而後宿哉？」",
      "尹士聞之曰：「士誠小人也。」"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "孟子去齊。充虞路問曰：「夫子若有不豫色然。前日虞聞諸夫子曰：『君子不怨天，不尤人。』」",
      "曰：「彼一時，此一時也。五百年必有王者興，其間必有名世者。由周而來，七百有餘歲矣。以其數則過矣，以其時考之則可矣。夫天，未欲平治天下也；如欲平治天下，當今之世，舍我其誰也？吾何為不豫哉？」",
      "孟子去齊，居休。"
    ],
    "tags": [
      "孟子"
    ],
    "align": "left"
  },
  {
    "title": "公孫丑下",
    "author": "",
    "paragraphs": [
      "公孫丑問曰：「仕而不受祿，古之道乎？」",
      "曰：「非也。於崇，吾得見王。退而有去志，不欲變，故不受也。繼而有師命，不可以請。久於齊，非我志也。」"
    ],
    "tags": [
      "孟子"
    ],
    "align": "left"
  },
  {
    "title": "滕文公上",
    "author": "",
    "paragraphs": [
      "滕文公為世子，將之楚，過宋而見孟子。孟子道性善，言必稱堯舜。"
    ],
    "tags": [
      "孟子"
    ],
    "align": "left"
  },
  {
    "title": "滕文公上",
    "author": "",
    "paragraphs": [
      "世子自楚反，復見孟子。孟子曰：「世子疑吾言乎？夫道一而已矣。成覸謂齊景公曰：『彼丈夫也，我丈夫也，吾何畏彼哉？』顏淵曰：『舜何人也？予何人也？有為者亦若是。』公明儀曰：『文王我師也，周公豈欺我哉？』今滕，絕長補短，將五十里也，猶可以為善國。《書》曰：『若藥不瞑眩，厥疾不瘳。』」",
      "滕定公薨。世子謂然友曰：「昔者孟子嘗與我言於宋，於心終不忘。今也不幸至於大故，吾欲使子問於孟子，然後行事。」",
      "然友之鄒問於孟子。孟子曰：「不亦善乎！親喪固所自盡也。曾子曰：『生事之以禮；死葬之以禮，祭之以禮，可謂孝矣。』諸侯之禮，吾未之學也；雖然，吾嘗聞之矣。三年之喪，齊疏之服，飦粥之食，自天子達於庶人，三代共之。」",
      "然友反命，定為三年之喪。父兄百官皆不欲，曰：「吾宗國魯先君莫之行，吾先君亦莫之行也，至於子之身而反之，不可。且志曰：『喪祭從先祖。』」曰：「吾有所受之也。」謂然友曰：「吾他日未嘗學問，好馳馬試劍。今也父兄百官不我足也，恐其不能盡於大事，子為我問孟子。」",
      "然友復之鄒問孟子。孟子曰：「然。不可以他求者也。孔子曰：『君薨，聽於冢宰。歠粥，面深墨。即位而哭，百官有司，莫敢不哀，先之也。』上有好者，下必有甚焉者矣。『君子之德，風也；小人之德，草也。草尚之風必偃。』是在世子。」",
      "然友反命。世子曰：「然。是誠在我。」五月居廬，未有命戒。百官族人可謂曰知。及至葬，四方來觀之，顏色之戚，哭泣之哀，弔者大悅。"
    ],
    "tags": [
      "孟子"
    ],
    "align": "left"
  },
  {
    "title": "滕文公上",
    "author": "",
    "paragraphs": [
      "滕文公問為國。孟子曰：「民事不可緩也。《詩》云：『晝爾于茅，宵爾索綯；亟其乘屋，其始播百穀。』民之為道也，有恆產者有恆心，無恆產者無恆心。苟無恆心，放辟邪侈，無不為已。及陷乎罪，然後從而刑之，是罔民也。焉有仁人在位，罔民而可為也？是故賢君必恭儉禮下，取於民有制。陽虎曰：『為富不仁矣，為仁不富矣。』",
      "「夏后氏五十而貢，殷人七十而助，周人百畝而徹，其實皆什一也。徹者，徹也；助者，藉也。龍子曰：『治地莫善於助，莫不善於貢。貢者校數歲之中以為常。樂歲，粒米狼戾，多取之而不為虐，則寡取之；凶年，糞其田而不足，則必取盈焉。為民父母，使民盻盻然，將終歲勤動，不得以養其父母，又稱貸而益之。使老稚轉乎溝壑，惡在其為民父母也？』夫世祿，滕固行之矣。《詩》云：『雨我公田，遂及我私。』惟助為有公田。由此觀之，雖周亦助也。",
      "「設為庠序學校以教之：庠者，養也；校者，教也；序者，射也。夏曰校，殷曰序，周曰庠，學則三代共之，皆所以明人倫也。人倫明於上，小民親於下。有王者起，必來取法，是為王者師也。《詩》云『周雖舊邦，其命惟新』，文王之謂也。子力行之，亦以新子之國。」"
    ],
    "tags": [
      "孟子"
    ],
    "align": "left"
  },
  {
    "title": "滕文公上",
    "author": "",
    "paragraphs": [
      "使畢戰問井地。孟子曰：「子之君將行仁政，選擇而使子，子必勉之！夫仁政，必自經界始。經界不正，井地不鈞，穀祿不平。是故暴君汙吏必慢其經界。經界既正，分田制祿可坐而定也。夫滕壤地褊小，將為君子焉，將為野人焉。無君子莫治野人，無野人莫養君子。請野九一而助，國中什一使自賦。卿以下必有圭田，圭田五十畝。餘夫二十五畝。死徙無出鄉，鄉田同井。出入相友，守望相助，疾病相扶持，則百姓親睦。方里而井，井九百畝，其中為公田。八家皆私百畝，同養公田。公事畢，然後敢治私事，所以別野人也。此其大略也。若夫潤澤之，則在君與子矣。」",
      "有為神農之言者許行，自楚之滕，踵門而告文公曰：「遠方之人聞君行仁政，願受一廛而為氓。」文公與之處，其徒數十人，皆衣褐，捆屨、織席以為食。",
      "陳良之徒陳相與其弟辛，負耒耜而自宋之滕，曰：「聞君行聖人之政，是亦聖人也，願為聖人氓。」陳相見許行而大悅，盡棄其學而學焉。"
    ],
    "tags": [
      "孟子"
    ],
    "align": "left"
  },
  {
    "title": "滕文公上",
    "author": "",
    "paragraphs": [
      "陳相見孟子，道許行之言曰：「滕君，則誠賢君也；雖然，未聞道也。賢者與民並耕而食，饔飧而治。今也滕有倉廩府庫，則是厲民而以自養也，惡得賢？」",
      "孟子曰：「許子必種粟而後食乎？」曰：「然。」",
      "「許子必織布而後衣乎？」曰：「否。許子衣褐。」",
      "「許子冠乎？」曰：「冠。」",
      "曰：「奚冠？」曰：「冠素。」",
      "曰：「自織之與？」曰：「否。以粟易之。」",
      "曰：「許子奚為不自織？」曰：「害於耕。」",
      "曰：「許子以釜甑爨，以鐵耕乎？」曰：「然。」",
      "「自為之與？」曰：「否。以粟易之。」",
      "「以粟易械器者，不為厲陶冶；陶冶亦以其械器易粟者，豈為厲農夫哉？且許子何不為陶冶。舍皆取諸其宮中而用之？何為紛紛然與百工交易？何許子之不憚煩？」曰：「百工之事，固不可耕且為也。」",
      "「然則治天下獨可耕且為與？有大人之事，有小人之事。且一人之身，而百工之所為備。如必自為而後用之，是率天下而路也。故曰：或勞心，或勞力；勞心者治人，勞力者治於人；治於人者食人，治人者食於人：天下之通義也。",
      "「當堯之時，天下猶未平，洪水橫流，氾濫於天下。草木暢茂，禽獸繁殖，五穀不登，禽獸偪人。獸蹄鳥跡之道，交於中國。堯獨憂之，舉舜而敷治焉。舜使益掌火，益烈山澤而焚之，禽獸逃匿。禹疏九河，瀹濟漯，而注諸海；決汝漢，排淮泗，而注之江，然後中國可得而食也。當是時也，禹八年於外，三過其門而不入，雖欲耕，得乎？后稷教民稼穡。樹藝五穀，五穀熟而民人育。人之有道也，飽食、煖衣、逸居而無教，則近於禽獸。聖人有憂之，使契為司徒，教以人倫：父子有親，君臣有義，夫婦有別，長幼有序，朋友有信。放勳曰：『勞之來之，匡之直之，輔之翼之，使自得之，又從而振德之。』聖人之憂民如此，而暇耕乎？",
      "「堯以不得舜為己憂，舜以不得禹、皋陶為己憂。夫以百畝之不易為己憂者，農夫也。分人以財謂之惠，教人以善謂之忠，為天下得人者謂之仁。是故以天下與人易，為天下得人難。孔子曰：『大哉堯之為君！惟天為大，惟堯則之，蕩蕩乎民無能名焉！君哉舜也！巍巍乎有天下而不與焉！』堯舜之治天下，豈無所用其心哉？亦不用於耕耳。",
      "「吾聞用夏變夷者，未聞變於夷者也。陳良，楚產也。悅周公、仲尼之道，北學於中國。北方之學者，未能或之先也。彼所謂豪傑之士也。子之兄弟事之數十年，師死而遂倍之。昔者孔子沒，三年之外，門人治任將歸，入揖於子貢，相向而哭，皆失聲，然後歸。子貢反，築室於場，獨居三年，然後歸。他日，子夏、子張、子游以有若似聖人，欲以所事孔子事之，彊曾子。曾子曰：『不可。江漢以濯之，秋陽以暴之，皜皜乎不可尚已。』今也南蠻鴃舌之人，非先王之道，子倍子之師而學之，亦異於曾子矣。吾聞出於幽谷遷于喬木者，末聞下喬木而入於幽谷者。《魯頌》曰：『戎狄是膺，荊舒是懲。』周公方且膺之，子是之學，亦為不善變矣。」",
      "「從許子之道，則市賈不貳，國中無偽。雖使五尺之童適市，莫之或欺。布帛長短同，則賈相若；麻縷絲絮輕重同，則賈相若；五穀多寡同，則賈相若；屨大小同，則賈相若。」曰：「夫物之不齊，物之情也；或相倍蓰，或相什伯，或相千萬。子比而同之，是亂天下也。巨屨小屨同賈，人豈為之哉？從許子之道，相率而為偽者也，惡能治國家？」",
      "墨者夷之，因徐辟而求見孟子。孟子曰：「吾固願見，今吾尚病，病愈，我且往見，夷子不來！」"
    ],
    "tags": [
      "孟子"
    ],
    "align": "left"
  },
  {
    "title": "滕文公上",
    "author": "",
    "paragraphs": [
      "他日又求見孟子。孟子曰：「吾今則可以見矣。不直，則道不見；我且直之。吾聞夷子墨者。墨之治喪也，以薄為其道也。夷子思以易天下，豈以為非是而不貴也？然而夷子葬其親厚，則是以所賤事親也。」",
      "徐子以告夷子。夷子曰：「儒者之道，古之人『若保赤子』，此言何謂也？之則以為愛無差等，施由親始。」",
      "徐子以告孟子。孟子曰：「夫夷子，信以為人之親其兄之子為若親其鄰之赤子乎？彼有取爾也。赤子匍匐將入井，非赤子之罪也。且天之生物也，使之一本，而夷子二本故也。蓋上世嘗有不葬其親者。其親死，則舉而委之於壑。他日過之，狐狸食之，蠅蚋姑嘬之。其顙有泚，睨而不視。夫泚也，非為人泚，中心達於面目。蓋歸反虆梩而掩之。掩之誠是也，則孝子仁人之掩其親，亦必有道矣。」",
      "徐子以告夷子。夷子憮然為閒曰：「命之矣。」"
    ],
    "tags": [
      "孟子"
    ],
    "align": "left"
  },
  {
    "title": "滕文公下",
    "author": "",
    "paragraphs": [
      "陳代曰：「不見諸侯，宜若小然；今一見之，大則以王，小則以霸。且志曰：『枉尺而直尋』，宜若可為也。」",
      "孟子曰：「昔齊景公田，招虞人以旌，不至，將殺之。志士不忘在溝壑，勇士不忘喪其元。孔子奚取焉？取非其招不往也，如不待其招而往，何哉？且夫枉尺而直尋者，以利言也。如以利，則枉尋直尺而利，亦可為與？昔者趙簡子使王良與嬖奚乘，終日而不獲一禽。嬖奚反命曰：『天下之賤工也。』或以告王良。良曰：『請復之。』彊而後可，一朝而獲十禽。嬖奚反命曰：『天下之良工也。』簡子曰：『我使掌與女乘。』謂王良。良不可，曰：『吾為之範我馳驅，終日不獲一；為之詭遇，一朝而獲十。《詩》云：「不失其馳，舍矢如破。」我不貫與小人乘，請辭。』御者且羞與射者比。比而得禽獸，雖若丘陵，弗為也。如枉道而從彼，何也？且子過矣，枉己者，未有能直人者也。」",
      "景春曰：「公孫衍、張儀豈不誠大丈夫哉？一怒而諸侯懼，安居而天下熄。」",
      "孟子曰：「是焉得為大丈夫乎？子未學禮乎？丈夫之冠也，父命之；女子之嫁也，母命之，往送之門，戒之曰：『往之女家，必敬必戒，無違夫子！』以順為正者，妾婦之道也。居天下之廣居，立天下之正位，行天下之大道。得志與民由之，不得志獨行其道。富貴不能淫，貧賤不能移，威武不能屈。此之謂大丈夫。」"
    ],
    "tags": [
      "孟子"
    ],
    "align": "left"
  },
  {
    "title": "滕文公下",
    "author": "",
    "paragraphs": [
      "周霄問曰：「古之君子仕乎？」",
      "孟子曰：「仕。傳曰：『孔子三月無君，則皇皇如也，出疆必載質。』公明儀曰：『古之人三月無君則弔。』」",
      "「三月無君則弔，不以急乎？」",
      "曰：「士之失位也，猶諸侯之失國家也。禮曰：『諸侯耕助，以供粢盛；夫人蠶繅，以為衣服。犧牲不成，粢盛不潔，衣服不備，不敢以祭。惟士無田，則亦不祭。』牲殺器皿衣服不備，不敢以祭，則不敢以宴，亦不足弔乎？」",
      "「出疆必載質，何也？」",
      "曰：「士之仕也，猶農夫之耕也，農夫豈為出疆舍其耒耜哉？」",
      "曰：「晉國亦仕國也，未嘗聞仕如此其急。仕如此其急也，君子之難仕，何也？」",
      "曰：「丈夫生而願為之有室，女子生而願為之有家。父母之心，人皆有之。不待父母之命、媒妁之言，鑽穴隙相窺，踰牆相從，則父母國人皆賤之。古之人未嘗不欲仕也，又惡不由其道。不由其道而往者，與鑽穴隙之類也。」"
    ],
    "tags": [
      "孟子"
    ],
    "align": "left"
  },
  {
    "title": "滕文公下",
    "author": "",
    "paragraphs": [
      "彭更問曰：「後車數十乘，從者數百人，以傳食於諸侯，不以泰乎？」",
      "孟子曰：「非其道，則一簞食不可受於人；如其道，則舜受堯之天下，不以為泰，子以為泰乎？」",
      "曰：「否。士無事而食，不可也。」",
      "曰：「子不通功易事，以羡補不足，則農有餘粟，女有餘布；子如通之，則梓匠輪輿皆得食於子。於此有人焉，入則孝，出則悌，守先王之道，以待後之學者，而不得食於子。子何尊梓匠輪輿而輕為仁義者哉？」",
      "曰：「梓匠輪輿，其志將以求食也；君子之為道也，其志亦將以求食與？」",
      "曰：「子何以其志為哉？其有功於子，可食而食之矣。且子食志乎？食功乎？」",
      "曰：「食志。」",
      "曰：「有人於此，毀瓦畫墁，其志將以求食也，則子食之乎？」",
      "曰：「否。」",
      "曰：「然則子非食志也，食功也。」"
    ],
    "tags": [
      "孟子"
    ],
    "align": "left"
  },
  {
    "title": "滕文公下",
    "author": "",
    "paragraphs": [
      "萬章問曰：「宋，小國也。今將行王政，齊楚惡而伐之，則如之何？」",
      "孟子曰：「湯居亳，與葛為鄰，葛伯放而不祀。湯使人問之曰：『何為不祀？』曰：『無以供犧牲也。』湯使遺之牛羊。葛伯食之，又不以祀。湯又使人問之曰：『何為不祀？』曰：『無以供粢盛也。』湯使亳眾往為之耕，老弱饋食。葛伯率其民，要其有酒食黍稻者奪之，不授者殺之。有童子以黍肉餉，殺而奪之。《書》曰：『葛伯仇餉。』此之謂也。為其殺是童子而征之，四海之內皆曰：『非富天下也，為匹夫匹婦復讎也。』『湯始征，自葛載』，十一征而無敵於天下。東面而征，西夷怨；南面而征，北狄怨，曰：『奚為後我？』民之望之，若大旱之望雨也。歸市者弗止，芸者不變，誅其君，弔其民，如時雨降。民大悅。《書》曰：『徯我后，后來其無罰。』『有攸不惟臣，東征，綏厥士女，匪厥玄黃，紹我周王見休，惟臣附于大邑周。』其君子實玄黃于匪以迎其君子，其小人簞食壺漿以迎其小人，救民於水火之中，取其殘而已矣。《太誓》曰：『我武惟揚，侵于之疆，則取于殘，殺伐用張，于湯有光。』不行王政云爾，苟行王政，四海之內皆舉首而望之，欲以為君。齊楚雖大，何畏焉？」"
    ],
    "tags": [
      "孟子"
    ],
    "align": "left"
  },
  {
    "title": "滕文公下",
    "author": "",
    "paragraphs": [
      "孟子謂戴不勝曰：「子欲子之王之善與？我明告子。有楚大夫於此，欲其子之齊語也，則使齊人傅諸？使楚人傅諸？」",
      "曰：「使齊人傅之。」",
      "曰：「一齊人傅之，眾楚人咻之，雖日撻而求其齊也，不可得矣；引而置之莊嶽之間數年，雖日撻而求其楚，亦不可得矣。子謂薛居州，善士也。使之居於王所。在於王所者，長幼卑尊，皆薛居州也，王誰與為不善？在王所者，長幼卑尊，皆非薛居州也，王誰與為善？一薛居州，獨如宋王何？」"
    ],
    "tags": [
      "孟子"
    ],
    "align": "left"
  },
  {
    "title": "滕文公下",
    "author": "",
    "paragraphs": [
      "公孫丑問曰：「不見諸侯何義？」",
      "孟子曰：「古者不為臣不見。段干木踰垣而辟之，泄柳閉門而不內，是皆已甚。迫，斯可以見矣。陽貨欲見孔子而惡無禮，大夫有賜於士，不得受於其家，則往拜其門。陽貨矙孔子之亡也，而饋孔子蒸豚；孔子亦矙其亡也，而往拜之。當是時，陽貨先，豈得不見？曾子曰：『脅肩諂笑，病于夏畦。』子路曰：『未同而言，觀其色赧赧然，非由之所知也。』由是觀之，則君子之所養可知已矣。」",
      "戴盈之曰：「什一，去關市之征，今茲未能。請輕之，以待來年，然後已，何如？」",
      "孟子曰：「今有人日攘其鄰之雞者，或告之曰：『是非君子之道。』曰：『請損之，月攘一雞，以待來年，然後已。』如知其非義，斯速已矣，何待來年。」",
      "公都子曰：「外人皆稱夫子好辯，敢問何也？」",
      "孟子曰：「予豈好辯哉？予不得已也。天下之生久矣，一治一亂。當堯之時，水逆行，氾濫於中國。蛇龍居之，民無所定。下者為巢，上者為營窟。《書》曰：『洚水警余。』洚水者，洪水也。使禹治之，禹掘地而注之海，驅蛇龍而放之菹。水由地中行，江、淮、河、漢是也。險阻既遠，鳥獸之害人者消，然後人得平土而居之。",
      "「堯、舜既沒，聖人之道衰。暴君代作，壞宮室以為汙池，民無所安息；棄田以為園囿，使民不得衣食。邪說暴行又作，園囿、汙池、沛澤多而禽獸至。及紂之身，天下又大亂。周公相武王，誅紂伐奄，三年討其君，驅飛廉於海隅而戮之。滅國者五十，驅虎、豹、犀、象而遠之。天下大悅。《書》曰：『丕顯哉，文王謨！丕承哉，武王烈！佑啟我後人，咸以正無缺。』",
      "「世衰道微，邪說暴行有作，臣弒其君者有之，子弒其父者有之。孔子懼，作《春秋》。《春秋》，天子之事也。是故孔子曰：『知我者其惟春秋乎！罪我者其惟春秋乎！』",
      "「聖王不作，諸侯放恣，處士橫議，楊朱、墨翟之言盈天下。天下之言，不歸楊，則歸墨。楊氏為我，是無君也；墨氏兼愛，是無父也。無父無君，是禽獸也。公明儀曰：『庖有肥肉，廄有肥馬，民有飢色，野有餓莩，此率獸而食人也。』楊墨之道不息，孔子之道不著，是邪說誣民，充塞仁義也。仁義充塞，則率獸食人，人將相食。吾為此懼，閑先聖之道，距楊墨，放淫辭，邪說者不得作。作於其心，害於其事；作於其事，害於其政。聖人復起，不易吾言矣。",
      "「昔者禹抑洪水而天下平，周公兼夷狄驅猛獸而百姓寧，孔子成《春秋》而亂臣賊子懼。《詩》云：『戎狄是膺，荊舒是懲，則莫我敢承。』無父無君，是周公所膺也。我亦欲正人心，息邪說，距詖行，放淫辭，以承三聖者；豈好辯哉？予不得已也。能言距楊墨者，聖人之徒也。」",
      "匡章曰：「陳仲子豈不誠廉士哉？居於陵，三日不食，耳無聞，目無見也。井上有李，螬食實者過半矣，匍匐往將食之，三咽，然後耳有聞，目有見。」",
      "孟子曰：「於齊國之士，吾必以仲子為巨擘焉。雖然，仲子惡能廉？充仲子之操，則蚓而後可者也。夫蚓，上食槁壤，下飲黃泉。仲子所居之室，伯夷之所築與？抑亦盜跖之所築與？所食之粟，伯夷之所樹與？抑亦盜跖之所樹與？是未可知也。」",
      "曰：「是何傷哉？彼身織屨，妻辟纑，以易之也。」",
      "曰：「仲子，齊之世家也。兄戴，蓋祿萬鍾。以兄之祿為不義之祿而不食也，以兄之室為不義之室而不居也，辟兄離母，處於於陵。他日歸，則有饋其兄生鵝者，己頻顣曰：『惡用是鶃鶃者為哉？』他日，其母殺是鵝也，與之食之。其兄自外至，曰：『是鶃鶃之肉也。』出而哇之。以母則不食，以妻則食之；以兄之室則弗居，以於陵則居之。是尚為能充其類也乎？若仲子者，蚓而後充其操者也。」"
    ],
    "tags": [
      "孟子"
    ],
    "align": "left"
  },
  {
    "title": "離婁上",
    "author": "",
    "paragraphs": [
      "孟子曰：「離婁之明，公輸子之巧，不以規矩，不能成方員：師曠之聰，不以六律，不能正五音；堯舜之道，不以仁政，不能平治天下。今有仁心仁聞而民不被其澤，不可法於後世者，不行先王之道也。",
      "「故曰，徒善不足以為政，徒法不能以自行。《詩》云：『不愆不忘，率由舊章。』遵先王之法而過者，未之有也。聖人既竭目力焉，繼之以規矩準繩，以為方員平直，不可勝用也；既竭耳力焉，繼之以六律，正五音，不可勝用也；既竭心思焉，繼之以不忍人之政，而仁覆天下矣。",
      "「故曰，為高必因丘陵，為下必因川澤。為政不因先王之道，可謂智乎？是以惟仁者宜在高位。不仁而在高位，是播其惡於眾也。上無道揆也。下無法守也，朝不信道，工不信度，君子犯義，小人犯刑，國之所存者幸也。",
      "「故曰，城郭不完，兵甲不多，非國之災也；田野不辟，貨財不聚，非國之害也。上無禮，下無學，賊民興，喪無日矣。《詩》曰：『天之方蹶，無然泄泄。』泄泄，猶沓沓也。事君無義，進退無禮，言則非先王之道者，猶沓沓也。故曰：責難於君謂之恭，陳善閉邪謂之敬，吾君不能謂之賊。」",
      "孟子曰：「規矩，方員之至也；聖人，人倫之至也。欲為君盡君道，欲為臣盡臣道，二者皆法堯舜而已矣。不以舜之所以事堯事君，不敬其君者也；不以堯之所以治民治民，賊其民者也。孔子曰：『道二：仁與不仁而已矣。』暴其民甚，則身弒國亡；不甚，則身危國削。名之曰『幽厲』，雖孝子慈孫，百世不能改也。《詩》云『殷鑒不遠，在夏后之世』，此之謂也。」",
      "孟子曰：「三代之得天下也以仁，其失天下也以不仁。國之所以廢興存亡者亦然。天子不仁，不保四海；諸侯不仁，不保社稷；卿大夫不仁，不保宗廟；士庶人不仁，不保四體。今惡死亡而樂不仁，是猶惡醉而強酒。」",
      "孟子曰：「愛人不親反其仁，治人不治反其智，禮人不答反其敬。行有不得者，皆反求諸己，其身正而天下歸之。《詩》云：『永言配命，自求多福。』」",
      "孟子曰：「人有恆言，皆曰『天下國家』。天下之本在國，國之本在家，家之本在身。」",
      "孟子曰：「為政不難，不得罪於巨室。巨室之所慕，一國慕之；一國之所慕，天下慕之；故沛然德教溢乎四海。」",
      "孟子曰：「天下有道，小德役大德，小賢役大賢；天下無道，小役大，弱役強。斯二者天也。順天者存，逆天者亡。齊景公曰：『既不能令，又不受命，是絕物也。』涕出而女於吳。"
    ],
    "tags": [
      "孟子"
    ],
    "align": "left"
  },
  {
    "title": "離婁上",
    "author": "",
    "paragraphs": [
      "今也小國師大國而恥受命焉，是猶弟子而恥受命於先師也。如恥之，莫若師文王。師文王，大國五年，小國七年，必為政於天下矣。《詩》云：『商之孫子，其麗不億。上帝既命，侯于周服。侯服于周，天命靡常。殷士膚敏，祼將于京。』孔子曰：『仁不可為眾也。夫國君好仁，天下無敵。』今也欲無敵於天下而不以仁，是猶執熱而不以濯也。《詩》云：『誰能執熱，逝不以濯？』」",
      "孟子曰：「不仁者可與言哉？安其危而利其菑，樂其所以亡者。不仁而可與言，則何亡國敗家之有？有孺子歌曰：『滄浪之水清兮，可以濯我纓；滄浪之水濁兮，可以濯我足。』孔子曰：『小子聽之！清斯濯纓，濁斯濯足矣，自取之也。』夫人必自侮，然後人侮之；家必自毀，而後人毀之；國必自伐，而後人伐之。《太甲》曰：『天作孽，猶可違；自作孽，不可活。』此之謂也。」",
      "孟子曰：「桀紂之失天下也，失其民也；失其民者，失其心也。得天下有道：得其民，斯得天下矣；得其民有道：得其心，斯得民矣；得其心有道：所欲與之聚之，所惡勿施爾也。民之歸仁也，猶水之就下、獸之走壙也。故為淵敺魚者，獺也；為叢敺爵者，鸇也；為湯武敺民者，桀與紂也。今天下之君有好仁者，則諸侯皆為之敺矣。雖欲無王，不可得已。今之欲王者，猶七年之病求三年之艾也。苟為不畜，終身不得。苟不志於仁，終身憂辱，以陷於死亡。《詩》云『其何能淑，載胥及溺』，此之謂也。」",
      "孟子曰：「自暴者，不可與有言也；自棄者，不可與有為也。言非禮義，謂之自暴也；吾身不能居仁由義，謂之自棄也。仁，人之安宅也；義，人之正路也。曠安宅而弗居，舍正路而不由，哀哉！」",
      "孟子曰：「道在爾而求諸遠，事在易而求之難。人人親其親、長其長而天下平。」",
      "孟子曰：「居下位而不獲於上，民不可得而治也。獲於上有道：不信於友，弗獲於上矣；信於友有道：事親弗悅，弗信於友矣；悅親有道：反身不誠，不悅於親矣；誠身有道：不明乎善，不誠其身矣。是故誠者，天之道也；思誠者，人之道也。至誠而不動者，未之有也；不誠，未有能動者也。」",
      "孟子曰：「伯夷辟紂，居北海之濱，聞文王作，興曰：『盍歸乎來！吾聞西伯善養老者。』太公辟紂，居東海之濱，聞文王作，興曰：『盍歸乎來！吾聞西伯善養老者。』二老者，天下之大老也，而歸之，是天下之父歸之也。天下之父歸之，其子焉往？諸侯有行文王之政者，七年之內，必為政於天下矣。」",
      "孟子曰：「求也為季氏宰，無能改於其德，而賦粟倍他日。孔子曰：『求非我徒也，小子鳴鼓而攻之可也。』由此觀之，君不行仁政而富之，皆棄於孔子者也。況於為之強戰？爭地以戰，殺人盈野；爭城以戰，殺人盈城。此所謂率土地而食人肉，罪不容於死。故善戰者服上刑，連諸侯者次之，辟草萊、任土地者次之。」",
      "孟子曰：「存乎人者，莫良於眸子。眸子不能掩其惡。胸中正，則眸子瞭焉；胸中不正，則眸子眊焉。聽其言也，觀其眸子，人焉廋哉？」",
      "孟子曰：「恭者不侮人，儉者不奪人。侮奪人之君，惟恐不順焉，惡得為恭儉？恭儉豈可以聲音笑貌為哉？」"
    ],
    "tags": [
      "孟子"
    ],
    "align": "left"
  },
  {
    "title": "離婁上",
    "author": "",
    "paragraphs": [
      "淳于髡曰：「男女授受不親，禮與？」",
      "孟子曰：「禮也。」",
      "曰：「嫂溺則援之以手乎？」",
      "曰：「嫂溺不援，是豺狼也。男女授受不親，禮也；嫂溺援之以手者，權也。」",
      "曰：「今天下溺矣，夫子之不援，何也？」",
      "曰：「天下溺，援之以道；嫂溺，援之以手。子欲手援天下乎？」",
      "公孫丑曰：「君子之不教子，何也？」",
      "孟子曰：「勢不行也。教者必以正；以正不行，繼之以怒；繼之以怒，則反夷矣。『夫子教我以正，夫子未出於正也。』則是父子相夷也。父子相夷，則惡矣。古者易子而教之。父子之間不責善。責善則離，離則不祥莫大焉。」",
      "孟子曰：「事孰為大？事親為大；守孰為大？守身為大。不失其身而能事其親者，吾聞之矣；失其身而能事其親者，吾未之聞也。孰不為事？事親，事之本也；孰不為守？守身，守之本也。曾子養曾皙，必有酒肉。將徹，必請所與。問有餘，必曰『有』。曾皙死，曾元養曾子，必有酒肉。將徹，不請所與。問有餘，曰『亡矣』。將以復進也。此所謂養口體者也。若曾子，則可謂養志也。事親若曾子者，可也。」",
      "孟子曰：「人不足與適也，政不足間也。惟大人為能格君心之非。君仁莫不仁，君義莫不義，君正莫不正。一正君而國定矣。」",
      "孟子曰：「有不虞之譽，有求全之毀。」",
      "孟子曰：「人之易其言也，無責耳矣。」",
      "孟子曰：「人之患在好為人師。」"
    ],
    "tags": [
      "孟子"
    ],
    "align": "left"
  },
  {
    "title": "離婁上",
    "author": "",
    "paragraphs": [
      "樂正子從於子敖之齊。樂正子見孟子。孟子曰：「子亦來見我乎？」曰：「先生何為出此言也？」曰：「子來幾日矣？」曰：「昔昔。」曰：「昔昔，則我出此言也，不亦宜乎？」曰：「舍館未定。」曰：「子聞之也，舍館定，然後求見長者乎？」曰：「克有罪。」"
    ],
    "tags": [
      "孟子"
    ],
    "align": "left"
  },
  {
    "title": "離婁上",
    "author": "",
    "paragraphs": [
      "孟子謂樂正子曰：「子之從於子敖來，徒餔啜也。我不意子學古之道，而以餔啜也。」",
      "孟子曰：「不孝有三，無後為大。舜不告而娶，為無後也，君子以為猶告也。」",
      "孟子曰：「仁之實，事親是也；義之實，從兄是也。智之實，知斯二者弗去是也；禮之實，節文斯二者是也；樂之實，樂斯二者，樂則生矣；生則惡可已也，惡可已，則不知足之蹈之、手之舞之。」",
      "孟子曰：「天下大悅而將歸己。視天下悅而歸己，猶草芥也。惟舜為然。不得乎親，不可以為人；不順乎親，不可以為子。舜盡事親之道而瞽瞍厎豫，瞽瞍厎豫而天下化，瞽瞍厎豫而天下之為父子者定，此之謂大孝。」"
    ],
    "tags": [
      "孟子"
    ],
    "align": "left"
  },
  {
    "title": "離婁下",
    "author": "",
    "paragraphs": [
      "孟子曰：「舜生於諸馮，遷於負夏，卒於鳴條，東夷之人也。文王生於岐周，卒於畢郢，西夷之人也。地之相去也，千有餘里；世之相後也，千有餘歲。得志行乎中國，若合符節。先聖後聖，其揆一也。」",
      "子產聽鄭國之政，以其乘輿濟人於溱洧。孟子曰：「惠而不知為政。歲十一月徒杠成，十二月輿梁成，民未病涉也。君子平其政，行辟人可也。焉得人人而濟之？故為政者，每人而悅之，日亦不足矣。」",
      "孟子告齊宣王曰：「君之視臣如手足，則臣視君如腹心；君之視臣如犬馬，則臣視君如國人；君之視臣如土芥，則臣視君如寇讎。」",
      "王曰：「禮，為舊君有服，何如斯可為服矣？」",
      "曰：「諫行言聽，膏澤下於民；有故而去，則君使人導之出疆，又先於其所往；去三年不反，然後收其田里。此之謂三有禮焉。如此，則為之服矣。今也為臣。諫則不行，言則不聽；膏澤不下於民；有故而去，則君搏執之，又極之於其所往；去之日，遂收其田里。此之謂寇讎。寇讎何服之有？」",
      "孟子曰：「無罪而殺士，則大夫可以去；無罪而戮民，則士可以徙。」",
      "孟子曰：「君仁莫不仁，君義莫不義。」",
      "孟子曰：「非禮之禮，非義之義，大人弗為。」",
      "孟子曰：「中也養不中，才也養不才，故人樂有賢父兄也。如中也棄不中，才也棄不才，則賢不肖之相去，其閒不能以寸。」",
      "孟子曰：「人有不為也，而後可以有為。」",
      "孟子曰：「言人之不善，當如後患何？」",
      "孟子曰：「仲尼不為已甚者。」",
      "孟子曰：「大人者，言不必信，行不必果，惟義所在。」",
      "孟子曰：「大人者，不失其赤子之心者也。」",
      "孟子曰：「養生者不足以當大事，惟送死可以當大事。」",
      "孟子曰：「君子深造之以道，欲其自得之也。自得之，則居之安；居之安，則資之深；資之深，則取之左右逢其原，故君子欲其自得之也。」",
      "孟子曰：「博學而詳說之，將以反說約也。」",
      "孟子曰：「以善服人者，未有能服人者也；以善養人，然後能服天下。天下不心服而王者，未之有也。」",
      "孟子曰：「言無實不祥。不祥之實，蔽賢者當之。」",
      "徐子曰：「仲尼亟稱於水，曰：『水哉，水哉！』何取於水也？」",
      "孟子曰：「原泉混混，不舍晝夜。盈科而後進，放乎四海，有本者如是，是之取爾。苟為無本，七八月之閒雨集，溝澮皆盈；其涸也，可立而待也。故聲聞過情，君子恥之。」",
      "孟子曰：「人之所以異於禽於獸者幾希，庶民去之，君子存之。舜明於庶物，察於人倫，由仁義行，非行仁義也。」",
      "孟子曰：「禹惡旨酒而好善言。湯執中，立賢無方。文王視民如傷，望道而未之見。武王不泄邇，不忘遠。周公思兼三王，以施四事；其有不合者，仰而思之，夜以繼日；幸而得之，坐以待旦。」",
      "孟子曰：「王者之迹熄而詩亡，詩亡然後春秋作。晉之乘，楚之檮杌，魯之春秋，一也。其事則齊桓、晉文，其文則史。孔子曰：『其義則丘竊取之矣。』」",
      "孟子曰：「君子之澤五世而斬，小人之澤五世而斬。予未得為孔子徒也，予私淑諸人也。」",
      "孟子曰：「可以取，可以無取，取傷廉；可以與，可以無與，與傷惠；可以死，可以無死，死傷勇。」",
      "逄蒙學射於羿，盡羿之道，思天下惟羿為愈己，於是殺羿。孟子曰：「是亦羿有罪焉。」公明儀曰：「宜若無罪焉。」曰：「薄乎云爾，惡得無罪？鄭人使子濯孺子侵衛，衛使庾公之斯追之。子濯孺子曰：『今日我疾作，不可以執弓，吾死矣夫！』問其僕曰：『追我者誰也？』其僕曰：『庾公之斯也。』曰：『吾生矣。』其僕曰：『庾公之斯，衛之善射者也，夫子曰「吾生」，何謂也？』曰：『庾公之斯學射於尹公之他，尹公之他學射於我。夫尹公之他，端人也，其取友必端矣。』庾公之斯至，曰：『夫子何為不執弓？』曰：『今日我疾作，不可以執弓。』曰：『小人學射於尹公之他，尹公之他學射於夫子。我不忍以夫子之道反害夫子。雖然，今日之事，君事也，我不敢廢。』抽矢扣輪，去其金，發乘矢而後反。」",
      "孟子曰：「西子蒙不潔，則人皆掩鼻而過之。雖有惡人，齊戒沐浴，則可以祀上帝。」",
      "孟子曰：「天下之言性也，則故而已矣。故者以利為本。所惡於智者，為其鑿也。如智者若禹之行水也，則無惡於智矣。禹之行水也，行其所無事也。如智者亦行其所無事，則智亦大矣。天之高也，星辰之遠也，苟求其故，千歲之日至，可坐而致也。」",
      "公行子有子之喪，右師往弔，入門，有進而與右師言者，有就右師之位而與右師言者。孟子不與右師言，右師不悅曰：「諸君子皆與驩言，孟子獨不與驩言，是簡驩也。」",
      "孟子聞之，曰：「禮，朝廷不歷位而相與言，不踰階而相揖也。我欲行禮，子敖以我為簡，不亦異乎？」",
      "孟子曰：「君子所以異於人者，以其存心也。君子以仁存心，以禮存心。仁者愛人，有禮者敬人。愛人者人恆愛之，敬人者人恆敬之。有人於此，其待我以橫逆，則君子必自反也：我必不仁也，必無禮也，此物奚宜至哉？其自反而仁矣，自反而有禮矣，其橫逆由是也，君子必自反也：我必不忠。自反而忠矣，其橫逆由是也，君子曰：『此亦妄人也已矣。如此則與禽獸奚擇哉？於禽獸又何難焉？』是故君子有終身之憂，無一朝之患也。乃若所憂則有之：舜人也，我亦人也。舜為法於天下，可傳於後世，我由未免為鄉人也，是則可憂也。憂之如何？如舜而已矣。若夫君子所患則亡矣。非仁無為也，非禮無行也。如有一朝之患，則君子不患矣。」",
      "禹、稷當平世，三過其門而不入，孔子賢之。顏子當亂世，居於陋巷。一簞食，一瓢飲。人不堪其憂，顏子不改其樂，孔子賢之。孟子曰：「禹、稷、顏回同道。禹思天下有溺者，由己溺之也；稷思天下有飢者，由己飢之也，是以如是其急也。禹、稷、顏子易地則皆然。今有同室之人鬬者，救之，雖被髮纓冠而救之，可也。鄉鄰有鬬者，被髮纓冠而往救之，則惑也，雖閉戶可也。」",
      "公都子曰：「匡章，通國皆稱不孝焉。夫子與之遊，又從而禮貌之，敢問何也？」",
      "孟子曰：「世俗所謂不孝者五：惰其四支，不顧父母之養，一不孝也；博弈好飲酒，不顧父母之養，二不孝也；好貨財，私妻子，不顧父母之養，三不孝也；從耳目之欲，以為父母戮，四不孝也；好勇鬥很，以危父母，五不孝也。章子有一於是乎？夫章子，子父責善而不相遇也。責善，朋友之道也；父子責善，賊恩之大者。夫章子，豈不欲有夫妻子母之屬哉？為得罪於父，不得近。出妻屏子，終身不養焉。其設心以為不若是，是則罪之大者，是則章子已矣。",
      "曾子居武城，有越寇。或曰：「寇至，盍去諸？」曰：「無寓人於我室，毀傷其薪木。」寇退，則曰：「修我牆屋，我將反。」寇退，曾子反。左右曰：「待先生，如此其忠且敬也。寇至則先去以為民望，寇退則反，殆於不可。」沈猶行曰：「是非汝所知也。昔沈猶有負芻之禍，從先生者七十人，未有與焉。」",
      "子思居於衛，有齊寇。或曰：「寇至，盍去諸？」子思曰：「如伋去，君誰與守？」",
      "孟子曰：「曾子、子思同道。曾子，師也，父兄也；子思，臣也，微也。曾子、子思易地則皆然。」",
      "儲子曰：「王使人瞷夫子，果有以異於人乎？」",
      "孟子曰：「何以異於人哉？堯舜與人同耳。」",
      "齊人有一妻一妾而處室者，其良人出，則必饜酒肉而後反。其妻問所與飲食者，則盡富貴也。其妻告其妾曰：「良人出，則必饜酒肉而後反；問其與飲食者，盡富貴也，而未嘗有顯者來，吾將瞷良人之所之也。」",
      "蚤起，施從良人之所之，遍國中無與立談者。卒之東郭墦閒，之祭者，乞其餘；不足，又顧而之他，此其為饜足之道也。其妻歸，告其妾曰：「良人者，所仰望而終身也。今若此。」與其妾訕其良人，而相泣於中庭。而良人未之知也，施施從外來，驕其妻妾。",
      "由君子觀之，則人之所以求富貴利達者，其妻妾不羞也，而不相泣者，幾希矣。"
    ],
    "tags": [
      "孟子"
    ],
    "align": "left"
  },
  {
    "title": "萬章上",
    "author": "",
    "paragraphs": [
      "萬章問曰：「舜往于田，號泣于旻天，何為其號泣也？」",
      "孟子曰：「怨慕也。」",
      "萬章曰：「父母愛之，喜而不忘；父母惡之，勞而不怨。然則舜怨乎？」",
      "曰：「長息問於公明高曰：『舜往于田，則吾既得聞命矣；號泣于旻天，于父母，則吾不知也。』公明高曰：『是非爾所知也。』夫公明高以孝子之心，為不若是恝，我竭力耕田，共為子職而已矣，父母之不我愛，於我何哉？帝使其子九男二女，百官牛羊倉廩備，以事舜於畎畝之中。天下之士多就之者，帝將胥天下而遷之焉。為不順於父母，如窮人無所歸。天下之士悅之，人之所欲也，而不足以解憂；好色，人之所欲，妻帝之二女，而不足以解憂；富，人之所欲，富有天下，而不足以解憂；貴，人之所欲，貴為天子，而不足以解憂。人悅之、好色、富貴，無足以解憂者，惟順於父母，可以解憂。人少，則慕父母；知好色，則慕少艾；有妻子，則慕妻子；仕則慕君，不得於君則熱中。大孝終身慕父母。五十而慕者，予於大舜見之矣。」"
    ],
    "tags": [
      "孟子"
    ],
    "align": "left"
  },
  {
    "title": "萬章上",
    "author": "",
    "paragraphs": [
      "萬章問曰：「《詩》云：『娶妻如之何？必告父母。』信斯言也，宜莫如舜。舜之不告而娶，何也？」",
      "孟子曰：「告則不得娶。男女居室，人之大倫也。如告，則廢人之大倫，以懟父母，是以不告也。」",
      "萬章曰：「舜之不告而娶，則吾既得聞命矣；帝之妻舜而不告，何也？」",
      "曰：「帝亦知告焉則不得妻也。」",
      "萬章曰：「父母使舜完廩，捐階，瞽瞍焚廩。使浚井，出，從而揜之。象曰：『謨蓋都君咸我績。牛羊父母，倉廩父母，干戈朕，琴朕，弤朕，二嫂使治朕棲。』象往入舜宮，舜在床琴。象曰：『鬱陶思君爾。』忸怩。舜曰：『惟茲臣庶，汝其于予治。』不識舜不知象之將殺己與？」",
      "曰：「奚而不知也？象憂亦憂，象喜亦喜。」",
      "曰：「然則舜偽喜者與？」",
      "曰：「否。昔者有饋生魚於鄭子產，子產使校人畜之池。校人烹之，反命曰：『始舍之圉圉焉，少則洋洋焉，攸然而逝。』子產曰『得其所哉！得其所哉！』校人出，曰：『孰謂子產智？予既烹而食之，曰：得其所哉？得其所哉。』故君子可欺以其方，難罔以非其道。彼以愛兄之道來，故誠信而喜之，奚偽焉？」"
    ],
    "tags": [
      "孟子"
    ],
    "align": "left"
  },
  {
    "title": "萬章上",
    "author": "",
    "paragraphs": [
      "萬章問曰：「象日以殺舜為事，立為天子，則放之，何也？」",
      "孟子曰：「封之也，或曰放焉。」",
      "萬章曰：「舜流共工于幽州，放驩兜于崇山，殺三苗于三危，殛鯀于羽山，四罪而天下咸服，誅不仁也。象至不仁，封之有庳。有庳之人奚罪焉？仁人固如是乎？在他人則誅之，在弟則封之。」",
      "曰：「仁人之於弟也，不藏怒焉，不宿怨焉，親愛之而已矣。親之欲其貴也，愛之欲其富也。封之有庳，富貴之也。身為天子，弟為匹夫，可謂親愛之乎？」",
      "「敢問或曰放者，何謂也？」",
      "曰：「象不得有為於其國，天子使吏治其國，而納其貢稅焉，故謂之放，豈得暴彼民哉？雖然，欲常常而見之，故源源而來。『不及貢，以政接于有庳』，此之謂也。」"
    ],
    "tags": [
      "孟子"
    ],
    "align": "left"
  },
  {
    "title": "萬章上",
    "author": "",
    "paragraphs": [
      "咸丘蒙問曰：「語云：『盛德之士，君不得而臣，父不得而子。』舜南面而立，堯帥諸侯北面而朝之，瞽瞍亦北面而朝之。舜見瞽瞍，其容有蹙。孔子曰：『於斯時也，天下殆哉，岌岌乎！』不識此語誠然乎哉？」",
      "孟子曰：「否。此非君子之言，齊東野人之語也。堯老而舜攝也。《堯典》曰：『二十有八載，放勳乃徂落，百姓如喪考妣，三年，四海遏密八音。』孔子曰：『天無二日，民無二王。』舜既為天子矣，又帥天下諸侯以為堯三年喪，是二天子矣。」",
      "咸丘蒙曰：「舜之不臣堯，則吾既得聞命矣。《詩》云：『普天之下，莫非王土；率土之濱，莫非王臣。』而舜既為天子矣，敢問瞽瞍之非臣，如何？」",
      "曰：「是詩也，非是之謂也；勞於王事，而不得養父母也。曰：『此莫非王事，我獨賢勞也。』故說《詩》者，不以文害辭，不以辭害志。以意逆志，是為得之。如以辭而已矣，《雲漢》之詩曰：『周餘黎民，靡有孑遺。』信斯言也，是周無遺民也。孝子之至，莫大乎尊親；尊親之至，莫大乎以天下養。為天子父，尊之至也；以天下養，養之至也。《詩》曰：『永言孝思，孝思維則。』此之謂也。《書》曰：『祗載見瞽瞍，夔夔齊栗，瞽瞍亦允若。』是為父不得而子也。」",
      "萬章曰：「堯以天下與舜，有諸？」",
      "孟子曰：「否。天子不能以天下與人。」",
      "「然則舜有天下也，孰與之？」",
      "曰：「天與之。」",
      "「天與之者，諄諄然命之乎？」",
      "曰：「否。天不言，以行與事示之而已矣。」",
      "曰：「以行與事示之者如之何？」",
      "曰：「天子能薦人於天，不能使天與之天下；諸侯能薦人於天子，不能使天子與之諸侯；大夫能薦人於諸侯，不能使諸侯與之大夫。昔者堯薦舜於天而天受之，暴之於民而民受之，故曰：天不言，以行與事示之而已矣。」",
      "曰：「敢問薦之於天而天受之，暴之於民而民受之，如何？」",
      "曰：「使之主祭而百神享之，是天受之；使之主事而事治，百姓安之，是民受之也。天與之，人與之，故曰：天子不能以天下與人。舜相堯二十有八載，非人之所能為也，天也。堯崩，三年之喪畢，舜避堯之子於南河之南。天下諸侯朝覲者，不之堯之子而之舜；訟獄者，不之堯之子而之舜；謳歌者，不謳歌堯之子而謳歌舜，故曰天也。夫然後之中國，踐天子位焉。而居堯之宮，逼堯之子，是篡也，非天與也。《太誓》曰：『天視自我民視，天聽自我民聽』，此之謂也。」"
    ],
    "tags": [
      "孟子"
    ],
    "align": "left"
  },
  {
    "title": "萬章上",
    "author": "",
    "paragraphs": [
      "萬章問曰：「人有言：『至於禹而德衰，不傳於賢而傳於子。』有諸？」",
      "孟子曰：「否，不然也。天與賢，則與賢；天與子，則與子。昔者舜薦禹於天，十有七年，舜崩。三年之喪畢，禹避舜之子於陽城。天下之民從之，若堯崩之後，不從堯之子而從舜也。禹薦益於天，七年，禹崩。三年之喪畢，益避禹之子於箕山之陰。朝覲訟獄者不之益而之啟，曰：『吾君之子也。』謳歌者不謳歌益而謳歌啟，曰：『吾君之子也。』丹朱之不肖，舜之子亦不肖。舜之相堯，禹之相舜也，歷年多，施澤於民久。啟賢，能敬承繼禹之道。益之相禹也，歷年少，施澤於民未久。舜、禹、益相去久遠，其子之賢不肖，皆天也，非人之所能為也。莫之為而為者，天也；莫之致而至者，命也。匹夫而有天下者，德必若舜禹，而又有天子薦之者，故仲尼不有天下。繼世以有天下，天之所廢，必若桀紂者也，故益、伊尹、周公不有天下。伊尹相湯以王於天下。湯崩，太丁未立，外丙二年，仲壬四年。太甲顛覆湯之典刑，伊尹放之於桐。三年，太甲悔過，自怨自艾，於桐處仁遷義；三年，以聽伊尹之訓己也，復歸于亳。周公之不有天下，猶益之於夏，伊尹之於殷也。孔子曰：『唐虞禪，夏后、殷、周繼，其義一也。』」"
    ],
    "tags": [
      "孟子"
    ],
    "align": "left"
  },
  {
    "title": "萬章上",
    "author": "",
    "paragraphs": [
      "萬章問曰：「人有言『伊尹以割烹要湯』有諸？」",
      "孟子曰：「否，不然。伊尹耕於有莘之野，而樂堯舜之道焉。非其義也，非其道也，祿之以天下，弗顧也；繫馬千駟，弗視也。非其義也，非其道也，一介不以與人，一介不以取諸人，湯使人以幣聘之，囂囂然曰：『我何以湯之聘幣為哉？我豈若處畎畝之中，由是以樂堯舜之道哉？』湯三使往聘之，既而幡然改曰：『與我處畎畝之中，由是以樂堯舜之道，吾豈若使是君為堯舜之君哉？吾豈若使是民為堯舜之民哉？吾豈若於吾身親見之哉？天之生此民也，使先知覺後知，使先覺覺後覺也。予，天民之先覺者也；予將以斯道覺斯民也。非予覺之，而誰也？』思天下之民匹夫匹婦有不被堯舜之澤者，若己推而內之溝中。其自任以天下之重如此，故就湯而說之以伐夏救民。吾未聞枉己而正人者也，況辱己以正天下者乎？聖人之行不同也，或遠或近，或去或不去，歸潔其身而已矣。吾聞其以堯舜之道要湯，未聞以割烹也。伊訓曰：『天誅造攻自牧宮，朕載自亳。』」"
    ],
    "tags": [
      "孟子"
    ],
    "align": "left"
  },
  {
    "title": "萬章上",
    "author": "",
    "paragraphs": [
      "萬章問曰：「或謂孔子於衛主癰疽，於齊主侍人瘠環，有諸乎？」",
      "孟子曰：「否，不然也。好事者為之也。於衛主顏讎由。彌子之妻與子路之妻，兄弟也。彌子謂子路曰：『孔子主我，衛卿可得也。』子路以告。孔子曰：『有命。』孔子進以禮，退以義，得之不得曰『有命』。而主癰疽與侍人瘠環，是無義無命也。孔子悅於魯衛，遭宋桓司馬將要而殺之，微服而過宋。是時孔子當阨，主司城貞子，為陳侯周臣。吾聞觀近臣，以其所為主；觀遠臣，以其所主。若孔子主癰疽與侍人瘠環，何以為孔子？」"
    ],
    "tags": [
      "孟子"
    ],
    "align": "left"
  },
  {
    "title": "萬章上",
    "author": "",
    "paragraphs": [
      "萬章問曰：「或曰：『百里奚自鬻於秦養牲者，五羊之皮，食牛，以要秦穆公。』信乎？」",
      "孟子曰：「否，不然。好事者為之也。百里奚，虞人也。晉人以垂棘之璧與屈產之乘，假道於虞以伐虢。宮之奇諫，百里奚不諫。知虞公之不可諫而去，之秦，年已七十矣，曾不知以食牛干秦穆公之為汙也，可謂智乎？不可諫而不諫，可謂不智乎？知虞公之將亡而先去之，不可謂不智也。時舉於秦，知穆公之可與有行也而相之，可謂不智乎？相秦而顯其君於天下，可傳於後世，不賢而能之乎？自鬻以成其君，鄉黨自好者不為，而謂賢者為之乎？」"
    ],
    "tags": [
      "孟子"
    ],
    "align": "left"
  },
  {
    "title": "萬章下",
    "author": "",
    "paragraphs": [
      "孟子曰：「伯夷，目不視惡色，耳不聽惡聲。非其君不事，非其民不使。治則進，亂則退。橫政之所出，橫民之所止，不忍居也。思與鄉人處，如以朝衣朝冠坐於塗炭也。當紂之時，居北海之濱，以待天下之清也。故聞伯夷之風者，頑夫廉，懦夫有立志。",
      "「伊尹曰：『何事非君？何使非民？』治亦進，亂亦進。曰：『天之生斯民也，使先知覺後知，使先覺覺後覺。予，天民之先覺者也；予將以此道覺此民也。』思天下之民匹夫匹婦有不與被堯舜之澤者，若己推而內之溝中，其自任以天下之重也。",
      "「柳下惠，不羞汙君，不辭小官。進不隱賢，必以其道。遺佚而不怨，阨窮而不憫。與鄉人處，由由然不忍去也。『爾為爾，我為我，雖袒裼裸裎於我側，爾焉能浼我哉？』故聞柳下惠之風者，鄙夫寬，薄夫敦。",
      "「孔子之去齊，接淅而行；去魯，曰：『遲遲吾行也。』去父母國之道也。可以速而速，可以久而久，可以處而處，可以仕而仕，孔子也。」",
      "孟子曰：「伯夷，聖之清者也；伊尹，聖之任者也；柳下惠，聖之和者也；孔子，聖之時者也。孔子之謂集大成。集大成也者，金聲而玉振之也。金聲也者，始條理也；玉振之也者，終條理也。始條理者，智之事也；終條理者，聖之事也。智，譬則巧也；聖，譬則力也。由射於百步之外也，其至，爾力也；其中，非爾力也。」"
    ],
    "tags": [
      "孟子"
    ],
    "align": "left"
  },
  {
    "title": "萬章下",
    "author": "",
    "paragraphs": [
      "北宮錡問曰：「周室班爵祿也，如之何？」",
      "孟子曰：「其詳不可得聞也。諸侯惡其害己也，而皆去其籍。然而軻也，嘗聞其略也。天子一位，公一位，侯一位，伯一位，子、男同一位，凡五等也。君一位，卿一位，大夫一位，上士一位，中士一位，下士一位，凡六等。",
      "「天子之制，地方千里，公侯皆方百里，伯七十里，子、男五十里，凡四等。不能五十里，不達於天子，附於諸侯，曰附庸。天子之卿受地視侯，大夫受地視伯，元士受地視子、男。",
      "「大國地方百里，君十卿祿，卿祿四大夫，大夫倍上士，上士倍中士，中士倍下士，下士與庶人在官者同祿，祿足以代其耕也。次國地方七十里，君十卿祿，卿祿三大夫，大夫倍上士，上士倍中士，中士倍下士，下士與庶人在官者同祿，祿足以代其耕也。小國地方五十里，君十卿祿，卿祿二大夫，大夫倍上士，上士倍中士，中士倍下士，下士與庶人在官者同祿，祿足以代其耕也。耕者之所獲，一夫百畝。百畝之糞，上農夫食九人，上次食八人，中食七人，中次食六人，下食五人。庶人在官者，其祿以是為差。」"
    ],
    "tags": [
      "孟子"
    ],
    "align": "left"
  },
  {
    "title": "萬章下",
    "author": "",
    "paragraphs": [
      "萬章問曰：「敢問友。」",
      "孟子曰：「不挾長，不挾貴，不挾兄弟而友。友也者，友其德也，不可以有挾也。孟獻子，百乘之家也，有友五人焉：樂正裘、牧仲，其三人，則予忘之矣。獻子之與此五人者友也，無獻子之家者也。此五人者，亦有獻子之家，則不與之友矣。非惟百乘之家為然也。雖小國之君亦有之。費惠公曰：『吾於子思，則師之矣；吾於顏般，則友之矣；王順、長息則事我者也。』非惟小國之君為然也，雖大國之君亦有之。晉平公之於亥唐也，入云則入，坐云則坐，食云則食。雖疏食菜羹，未嘗不飽，蓋不敢不飽也。然終於此而已矣。弗與共天位也，弗與治天職也，弗與食天祿也，士之尊賢者也，非王公之尊賢也。舜尚見帝，帝館甥于貳室，亦饗舜，迭為賓主，是天子而友匹夫也。用下敬上，謂之貴貴；用上敬下，謂之尊賢。貴貴、尊賢，其義一也。」"
    ],
    "tags": [
      "孟子"
    ],
    "align": "left"
  },
  {
    "title": "萬章下",
    "author": "",
    "paragraphs": [
      "萬章問曰：「敢問交際何心也？」",
      "孟子曰：「恭也。」",
      "曰：「卻之卻之為不恭，何哉？」",
      "曰：「尊者賜之，曰『其所取之者，義乎，不義乎」，而後受之，以是為不恭，故弗卻也。」",
      "曰：「請無以辭卻之，以心卻之，曰『其取諸民之不義也』，而以他辭無受，不可乎？」",
      "曰：「其交也以道，其接也以禮，斯孔子受之矣。」",
      "萬章曰：「今有禦人於國門之外者，其交也以道，其餽也以禮，斯可受禦與？」",
      "曰：「不可。《康誥》曰：『殺越人于貨，閔不畏死，凡民罔不譈。』是不待教而誅者也。殷受夏，周受殷，所不辭也。於今為烈，如之何其受之？」",
      "曰：「今之諸侯取之於民也，猶禦也。苟善其禮際矣，斯君子受之，敢問何說也？」",
      "曰：「子以為有王者作，將比今之諸侯而誅之乎？其教之不改而後誅之乎？夫謂非其有而取之者盜也，充類至義之盡也。孔子之仕於魯也，魯人獵較，孔子亦獵較。獵較猶可，而況受其賜乎？」",
      "曰：「然則孔子之仕也，非事道與？」",
      "曰：「事道也。」",
      "「事道奚獵較也？」",
      "曰：「孔子先簿正祭器，不以四方之食供簿正。」",
      "曰：「奚不去也？」",
      "曰：「為之兆也。兆足以行矣，而不行，而後去，是以未嘗有所終三年淹也。孔子有見行可之仕，有際可之仕，有公養之仕也。於季桓子，見行可之仕也；於衛靈公，際可之仕也；於衛孝公，公養之仕也。」",
      "孟子曰：「仕非為貧也，而有時乎為貧；娶妻非為養也，而有時乎為養。為貧者，辭尊居卑，辭富居貧。辭尊居卑，辭富居貧，惡乎宜乎？抱關擊柝。孔子嘗為委吏矣，曰『會計當而已矣』。嘗為乘田矣，曰『牛羊茁壯，長而已矣』。位卑而言高，罪也；立乎人之本朝，而道不行，恥也」",
      "萬章曰：「士之不託諸侯，何也？」",
      "孟子曰：「不敢也。諸侯失國，而後託於諸侯，禮也；士之託於諸侯，非禮也。」",
      "萬章曰：「君餽之粟，則受之乎？」",
      "曰：「受之。」",
      "「受之何義也？」",
      "曰：「君之於氓也，固周之。」",
      "曰：「周之則受，賜之則不受，何也？」",
      "曰：「不敢也。」",
      "曰：「敢問其不敢何也？」",
      "曰：「抱關擊柝者，皆有常職以食於上。無常職而賜於上者，以為不恭也。」",
      "曰：「君餽之，則受之，不識可常繼乎？」",
      "曰：「繆公之於子思也，亟問，亟餽鼎肉。子思不悅。於卒也，摽使者出諸大門之外，北面稽首再拜而不受。曰：『今而後知君之犬馬畜伋。』蓋自是臺無餽也。悅賢不能舉，又不能養也，可謂悅賢乎？」",
      "曰：「敢問國君欲養君子，如何斯可謂養矣？」",
      "曰：「以君命將之，再拜稽首而受。其後廩人繼粟，庖人繼肉，不以君命將之。子思以為鼎肉，使己僕僕爾亟拜也，非養君子之道也。堯之於舜也，使其子九男事之，二女女焉，百官牛羊倉廩備，以養舜於畎畝之中，後舉而加諸上位。故曰：王公之尊賢者也。」",
      "萬章曰：「敢問不見諸侯，何義也？」",
      "孟子曰：「在國曰市井之臣，在野曰草莽之臣，皆謂庶人。庶人不傳質為臣，不敢見於諸侯，禮也。」",
      "萬章曰：「庶人，召之役，則往役；君欲見之，召之，則不往見之，何也？」",
      "曰：「往役，義也；往見，不義也。且君之欲見之也，何為也哉？」",
      "曰：「為其多聞也，為其賢也。」",
      "曰：「為其多聞也，則天子不召師，而況諸侯乎？為其賢也，則吾未聞欲見賢而召之也。繆公亟見於子思，曰：『古千乘之國以友士，何如？』子思不悅，曰：『古之人有言：曰事之云乎，豈曰友之云乎？』子思之不悅也，豈不曰：『以位，則子，君也；我，臣也。何敢與君友也？以德，則子事我者也。奚可以與我友？』千乘之君求與之友，而不可得也，而況可召與？齊景公田，招虞人以旌，不至，將殺之。志士不忘在溝壑，勇士不忘喪其元。孔子奚取焉？取非其招不往也。」",
      "曰：「敢問招虞人何以？」",
      "曰：「以皮冠。庶人以旃，士以旂，大夫以旌。以大夫之招招虞人，虞人死不敢往。以士之招招庶人，庶人豈敢往哉。況乎以不賢人之招招賢人乎？欲見賢人而不以其道，猶欲其入而閉之門也。夫義，路也；禮，門也。惟君子能由是路，出入是門也。《詩》云：『周道如砥，其直如矢；君子所履，小人所視。』」",
      "萬章曰：「孔子，君命召，不俟駕而行。然則孔子非與？」",
      "曰：「孔子當仕有官職，而以其官召之也。」"
    ],
    "tags": [
      "孟子"
    ],
    "align": "left"
  },
  {
    "title": "萬章下",
    "author": "",
    "paragraphs": [
      "孟子謂萬章曰：「一鄉之善士，斯友一鄉之善士；一國之善士，斯友一國之善士；天下之善士，斯友天下之善士。以友天下之善士為未足，又尚論古之人。頌其詩，讀其書，不知其人，可乎？是以論其世也。是尚友也。」"
    ],
    "tags": [
      "孟子"
    ],
    "align": "left"
  },
  {
    "title": "萬章下",
    "author": "",
    "paragraphs": [
      "齊宣王問卿。孟子曰：「王何卿之問也？」",
      "王曰：「卿不同乎？」",
      "曰：「不同。有貴戚之卿，有異姓之卿。」",
      "王曰：「請問貴戚之卿。」",
      "曰：「君有大過則諫，反覆之而不聽，則易位。」",
      "王勃然變乎色。曰：「王勿異也。王問臣，臣不敢不以正對。」",
      "王色定，然後請問異姓之卿。曰：「君有過則諫，反覆之而不聽，則去。」"
    ],
    "tags": [
      "孟子"
    ],
    "align": "left"
  },
  {
    "title": "告子上",
    "author": "",
    "paragraphs": [
      "告子曰：「性，猶杞柳也；義，猶桮棬也。以人性為仁義，猶以杞柳為桮棬。」",
      "孟子曰：「子能順杞柳之性而以為桮棬乎？將戕賊杞柳而後以為桮棬也？如將戕賊杞柳而以為桮棬，則亦將戕賊人以為仁義與？率天下之人而禍仁義者，必子之言夫！」",
      "告子曰：「性猶湍水也，決諸東方則東流，決諸西方則西流。人性之無分於善不善也，猶水之無分於東西也。」",
      "孟子曰：「水信無分於東西。無分於上下乎？人性之善也，猶水之就下也。人無有不善，水無有不下。今夫水，搏而躍之，可使過顙；激而行之，可使在山。是豈水之性哉？其勢則然也。人之可使為不善，其性亦猶是也。」",
      "告子曰：「生之謂性。」",
      "孟子曰：「生之謂性也，猶白之謂白與？」曰：「然。」",
      "「白羽之白也，猶白雪之白；白雪之白，猶白玉之白與？」曰：「然。」",
      "「然則犬之性，猶牛之性；牛之性，猶人之性與？」",
      "告子曰：「食色，性也。仁，內也，非外也；義，外也，非內也。」",
      "孟子曰：「何以謂仁內義外也？」",
      "曰：「彼長而我長之，非有長於我也；猶彼白而我白之，從其白於外也，故謂之外也。」",
      "曰：「異於白馬之白也，無以異於白人之白也；不識長馬之長也，無以異於長人之長與？且謂長者義乎？長之者義乎？」",
      "曰：「吾弟則愛之，秦人之弟則不愛也，是以我為悅者也，故謂之內。長楚人之長，亦長吾之長，是以長為悅者也，故謂之外也。」",
      "曰：「耆秦人之炙，無以異於耆吾炙。夫物則亦有然者也，然則耆炙亦有外與？」",
      "孟季子問公都子曰：「何以謂義內也？」曰：「行吾敬，故謂之內也。」",
      "「鄉人長於伯兄一歲，則誰敬？」曰：「敬兄。」",
      "「酌則誰先？」曰：「先酌鄉人。」",
      "「所敬在此，所長在彼，果在外，非由內也。」",
      "公都子不能答，以告孟子。孟子曰：「敬叔父乎？敬弟乎？彼將曰『敬叔父』。曰：『弟為尸，則誰敬？』彼將曰『敬弟。』子曰：『惡在其敬叔父也？』彼將曰『在位故也。』子亦曰：『在位故也。庸敬在兄，斯須之敬在鄉人。』」",
      "季子聞之曰：「敬叔父則敬，敬弟則敬，果在外，非由內也。」",
      "公都子曰：「冬日則飲湯，夏日則飲水，然則飲食亦在外也？」",
      "公都子曰：「告子曰：『性無善無不善也。』或曰：『性可以為善，可以為不善；是故文武興，則民好善；幽厲興，則民好暴。』或曰：『有性善，有性不善；是故以堯為君而有象，以瞽瞍為父而有舜；以紂為兄之子且以為君，而有微子啟、王子比干。』今曰『性善』，然則彼皆非與？」",
      "孟子曰：「乃若其情，則可以為善矣，乃所謂善也。若夫為不善，非才之罪也。惻隱之心，人皆有之；羞惡之心，人皆有之；恭敬之心，人皆有之；是非之心，人皆有之。惻隱之心，仁也；羞惡之心，義也；恭敬之心，禮也；是非之心，智也。仁義禮智，非由外鑠我也，我固有之也，弗思耳矣。故曰：『求則得之，舍則失之。』或相倍蓰而無算者，不能盡其才者也。《詩》曰：『天生蒸民，有物有則。民之秉夷，好是懿德。』孔子曰：『為此詩者，其知道乎！故有物必有則，民之秉夷也，故好是懿德。』」",
      "孟子曰：「富歲，子弟多賴；凶歲，子弟多暴，非天之降才爾殊也，其所以陷溺其心者然也。今夫麰麥，播種而耰之，其地同，樹之時又同，浡然而生，至於日至之時，皆熟矣。雖有不同，則地有肥磽，雨露之養，人事之不齊也。故凡同類者，舉相似也，何獨至於人而疑之？聖人與我同類者。故龍子曰：『不知足而為屨，我知其不為蕢也。』屨之相似，天下之足同也。口之於味，有同耆也。易牙先得我口之所耆者也。如使口之於味也，其性與人殊，若犬馬之與我不同類也，則天下何耆皆從易牙之於味也？至於味，天下期於易牙，是天下之口相似也惟耳亦然。至於聲，天下期於師曠，是天下之耳相似也。惟目亦然。至於子都，天下莫不知其姣也。不知子都之姣者，無目者也。故曰：口之於味也，有同耆焉；耳之於聲也，有同聽焉；目之於色也，有同美焉。至於心，獨無所同然乎？心之所同然者何也？謂理也，義也。聖人先得我心之所同然耳。故理義之悅我心，猶芻豢之悅我口。」",
      "孟子曰：「牛山之木嘗美矣，以其郊於大國也，斧斤伐之，可以為美乎？是其日夜之所息，雨露之所潤，非無萌櫱之生焉，牛羊又從而牧之，是以若彼濯濯也。人見其濯濯也，以為未嘗有材焉，此豈山之性也哉？雖存乎人者，豈無仁義之心哉？其所以放其良心者，亦猶斧斤之於木也，旦旦而伐之，可以為美乎？其日夜之所息，平旦之氣，其好惡與人相近也者幾希，則其旦晝之所為，有梏亡之矣。梏之反覆，則其夜氣不足以存；夜氣不足以存，則其違禽獸不遠矣。人見其禽獸也，而以為未嘗有才焉者，是豈人之情也哉？故苟得其養，無物不長；苟失其養，無物不消。孔子曰：『操則存，舍則亡；出入無時，莫知其鄉。』惟心之謂與？」",
      "孟子曰：「無或乎王之不智也，雖有天下易生之物也，一日暴之、十日寒之，未有能生者也。吾見亦罕矣，吾退而寒之者至矣，吾如有萌焉何哉？今夫弈之為數，小數也；不專心致志，則不得也。弈秋，通國之善弈者也。使弈秋誨二人弈，其一人專心致志，惟弈秋之為聽。一人雖聽之，一心以為有鴻鵠將至，思援弓繳而射之，雖與之俱學，弗若之矣。為是其智弗若與？曰非然也。」",
      "孟子曰：「魚，我所欲也；熊掌，亦我所欲也，二者不可得兼，舍魚而取熊掌者也。生，亦我所欲也；義，亦我所欲也，二者不可得兼，舍生而取義者也。生亦我所欲，所欲有甚於生者，故不為苟得也；死亦我所惡，所惡有甚於死者，故患有所不辟也。如使人之所欲莫甚於生，則凡可以得生者，何不用也？使人之所惡莫甚於死者，則凡可以辟患者，何不為也？由是則生而有不用也，由是則可以辟患而有不為也。是故所欲有甚於生者，所惡有甚於死者，非獨賢者有是心也，人皆有之，賢者能勿喪耳。一簞食，一豆羹，得之則生，弗得則死。嘑爾而與之，行道之人弗受；蹴爾而與之，乞人不屑也。萬鍾則不辨禮義而受之。萬鍾於我何加焉？為宮室之美、妻妾之奉、所識窮乏者得我與？鄉為身死而不受，今為宮室之美為之；鄉為身死而不受，今為妻妾之奉為之；鄉為身死而不受，今為所識窮乏者得我而為之，是亦不可以已乎？此之謂失其本心。」",
      "孟子曰：「仁，人心也；義，人路也。舍其路而弗由，放其心而不知求，哀哉！人有雞犬放，則知求之；有放心，而不知求。學問之道無他，求其放心而已矣。」",
      "孟子曰：「今有無名之指，屈而不信，非疾痛害事也，如有能信之者，則不遠秦楚之路，為指之不若人也。指不若人，則知惡之；心不若人，則不知惡，此之謂不知類也。」",
      "孟子曰：「拱把之桐梓，人苟欲生之，皆知所以養之者。至於身，而不知所以養之者，豈愛身不若桐梓哉？弗思甚也。」",
      "孟子曰：「人之於身也，兼所愛。兼所愛，則兼所養也。無尺寸之膚不愛焉，則無尺寸之膚不養也。所以考其善不善者，豈有他哉？於己取之而已矣。體有貴賤，有小大。無以小害大，無以賤害貴。養其小者為小人，養其大者為大人。今有場師，舍其梧檟，養其樲棘，則為賤場師焉。養其一指而失其肩背，而不知也，則為狼疾人也。飲食之人，則人賤之矣，為其養小以失大也。飲食之人無有失也，則口腹豈適為尺寸之膚哉？」"
    ],
    "tags": [
      "孟子"
    ],
    "align": "left"
  },
  {
    "title": "告子上",
    "author": "",
    "paragraphs": [
      "公都子問曰：「鈞是人也，或為大人，或為小人，何也？」",
      "孟子曰：「從其大體為大人，從其小體為小人。」",
      "曰：「鈞是人也，或從其大體，或從其小體，何也？」",
      "曰：「耳目之官不思，而蔽於物，物交物，則引之而已矣。心之官則思，思則得之，不思則不得也。此天之所與我者，先立乎其大者，則其小者弗能奪也。此為大人而已矣。」",
      "孟子曰：「有天爵者，有人爵者。仁義忠信，樂善不倦，此天爵也；公卿大夫，此人爵也。古之人修其天爵，而人爵從之。今之人修其天爵，以要人爵；既得人爵，而棄其天爵，則惑之甚者也，終亦必亡而已矣。」",
      "孟子曰：「欲貴者，人之同心也。人人有貴於己者，弗思耳。人之所貴者，非良貴也。趙孟之所貴，趙孟能賤之。《詩》云：『既醉以酒，既飽以德。』言飽乎仁義也，所以不願人之膏粱之味也；令聞廣譽施於身，所以不願人之文繡也。」",
      "孟子曰：「仁之勝不仁也，猶水勝火。今之為仁者，猶以一杯水，救一車薪之火也；不熄，則謂之水不勝火，此又與於不仁之甚者也。亦終必亡而已矣。」",
      "孟子曰：「五穀者，種之美者也；苟為不熟，不如荑稗。夫仁亦在乎熟之而已矣。」",
      "孟子曰：「羿之教人射，必志於彀；學者亦必志於彀。大匠誨人，必以規矩；學者亦必以規矩。」"
    ],
    "tags": [
      "孟子"
    ],
    "align": "left"
  },
  {
    "title": "告子下",
    "author": "",
    "paragraphs": [
      "任人有問屋廬子曰：「禮與食孰重？」曰：「禮重。」",
      "「色與禮孰重？」曰：「禮重。」",
      "曰：「以禮食，則飢而死；不以禮食，則得食，必以禮乎？親迎，則不得妻；不親迎，則得妻，必親迎乎！」",
      "屋廬子不能對，明日之鄒以告孟子。孟子曰：「於答是也何有？不揣其本而齊其末，方寸之木可使高於岑樓。金重於羽者，豈謂一鉤金與一輿羽之謂哉？取食之重者，與禮之輕者而比之，奚翅食重？取色之重者，與禮之輕者而比之，奚翅色重？往應之曰：『紾兄之臂而奪之食，則得食；不紾，則不得食，則將紾之乎？踰東家牆而摟其處子，則得妻；不摟，則不得妻，則將摟之乎？』」"
    ],
    "tags": [
      "孟子"
    ],
    "align": "left"
  },
  {
    "title": "告子下",
    "author": "",
    "paragraphs": [
      "曹交問曰：「人皆可以為堯舜，有諸？」",
      "孟子曰：「然。」",
      "「交聞文王十尺，湯九尺，今交九尺四寸以長，食粟而已，如何則可？」",
      "曰：「奚有於是？亦為之而已矣。有人於此，力不能勝一匹雛，則為無力人矣；今曰舉百鈞，則為有力人矣。然則舉烏獲之任，是亦為烏獲而已矣。夫人豈以不勝為患哉？弗為耳。徐行後長者謂之弟，疾行先長者謂之不弟。夫徐行者，豈人所不能哉？所不為也。堯舜之道，孝弟而已矣。子服堯之服，誦堯之言，行堯之行，是堯而已矣；子服桀之服，誦桀之言，行桀之行，是桀而已矣。」",
      "曰：「交得見於鄒君，可以假館，願留而受業於門。」",
      "曰：「夫道，若大路然，豈難知哉？人病不求耳。子歸而求之，有餘師。」"
    ],
    "tags": [
      "孟子"
    ],
    "align": "left"
  },
  {
    "title": "告子下",
    "author": "",
    "paragraphs": [
      "公孫丑問曰：「高子曰：『《小弁》，小人之詩也。』」",
      "孟子曰：「何以言之？」",
      "曰：「怨。」",
      "曰：「固哉，高叟之為《詩》也！有人於此，越人關弓而射之，則己談笑而道之；無他，疏之也。其兄關弓而射之，則己垂涕泣而道之；無他，戚之也。小弁之怨，親親也。親親，仁也。固矣夫，高叟之為《詩》也！」",
      "曰：「《凱風》何以不怨？」",
      "曰：「《凱風》，親之過小者也；《小弁》，親之過大者也。親之過大而不怨，是愈疏也；親之過小而怨，是不可磯也。愈疏，不孝也；不可磯，亦不孝也。孔子曰：『舜其至孝矣，五十而慕。』」",
      "宋牼將之楚，孟子遇於石丘。曰：「先生將何之？」",
      "曰：「吾聞秦楚構兵，我將見楚王說而罷之。楚王不悅，我將見秦王說而罷之，二王我將有所遇焉。」",
      "曰：「軻也請無問其詳，願聞其指。說之將何如？」",
      "曰：「我將言其不利也。」",
      "曰：「先生之志則大矣，先生之號則不可。先生以利說秦楚之王，秦楚之王悅於利，以罷三軍之師，是三軍之士樂罷而悅於利也。為人臣者懷利以事其君，為人子者懷利以事其父，為人弟者懷利以事其兄。是君臣、父子、兄弟終去仁義，懷利以相接，然而不亡者，未之有也。先生以仁義說秦楚之王，秦楚之王悅於仁義，而罷三軍之師，是三軍之士樂罷而悅於仁義也。為人臣者懷仁義以事其君，為人子者懷仁義以事其父，為人弟者懷仁義以事其兄，是君臣、父子、兄弟去利，懷仁義以相接也。然而不王者，未之有也。何必曰利？」"
    ],
    "tags": [
      "孟子"
    ],
    "align": "left"
  },
  {
    "title": "告子下",
    "author": "",
    "paragraphs": [
      "孟子居鄒，季任為任處守，以幣交，受之而不報。處於平陸，儲子為相，以幣交，受之而不報。他日由鄒之任，見季子；由平陸之齊，不見儲子。屋廬子喜曰：「連得閒矣。」問曰：「夫子之任見季子，之齊不見儲子，為其為相與？」",
      "曰：「非也。《書》曰：『享多儀，儀不及物曰不享，惟不役志于享。』為其不成享也。」",
      "屋廬子悅。或問之。屋廬子曰：「季子不得之鄒，儲子得之平陸。」"
    ],
    "tags": [
      "孟子"
    ],
    "align": "left"
  },
  {
    "title": "告子下",
    "author": "",
    "paragraphs": [
      "淳于髡曰：「先名實者，為人也；後名實者，自為也。夫子在三卿之中，名實未加於上下而去之，仁者固如此乎？」",
      "孟子曰：「居下位，不以賢事不肖者，伯夷也；五就湯，五就桀者，伊尹也；不惡汙君，不辭小官者，柳下惠也。三子者不同道，其趨一也。一者何也？曰：仁也。君子亦仁而已矣，何必同？」",
      "曰：「魯繆公之時，公儀子為政，子柳、子思為臣，魯之削也滋甚。若是乎賢者之無益於國也！」曰：「虞不用百里奚而亡，秦穆公用之而霸。不用賢則亡，削何可得與？」",
      "曰：「昔者王豹處於淇，而河西善謳；緜駒處於高唐，而齊右善歌；華周、杞梁之妻善哭其夫，而變國俗。有諸內必形諸外。為其事而無其功者，髡未嘗覩之也。是故無賢者也，有則髡必識之。」",
      "曰：「孔子為魯司寇，不用，從而祭，燔肉不至，不稅冕而行。不知者以為為肉也。其知者以為為無禮也。乃孔子則欲以微罪行，不欲為苟去。君子之所為，眾人固不識也。」",
      "孟子曰：「五霸者，三王之罪人也；今之諸侯，五霸之罪人也；今之大夫，今之諸侯之罪人也。天子適諸侯曰巡狩，諸侯朝於天子曰述職。春省耕而補不足，秋省斂而助不給。入其疆，土地辟，田野治，養老尊賢，俊傑在位，則有慶，慶以地。入其疆，土地荒蕪，遺老失賢，掊克在位，則有讓。一不朝，則貶其爵；再不朝，則削其地；三不朝，則六師移之。是故天子討而不伐，諸侯伐而不討。五霸者，摟諸侯以伐諸侯者也，故曰：五霸者，三王之罪人也。",
      "「五霸，桓公為盛。葵丘之會諸侯，束牲、載書而不歃血。初命曰：『誅不孝，無易樹子，無以妾為妻。』再命曰：『尊賢育才，以彰有德。』三命曰：『敬老慈幼，無忘賓旅。』四命曰：『士無世官，官事無攝，取士必得，無專殺大夫。』五命曰：『無曲防，無遏糴，無有封而不告。』曰：『凡我同盟之人，既盟之後，言歸于好。』今之諸侯，皆犯此五禁，故曰：今之諸侯，五霸之罪人也。",
      "「長君之惡其罪小，逢君之惡其罪大。今之大夫，皆逢君之惡，故曰：今之大夫，今之諸侯之罪人也。」"
    ],
    "tags": [
      "孟子"
    ],
    "align": "left"
  },
  {
    "title": "告子下",
    "author": "",
    "paragraphs": [
      "魯欲使慎子為將軍。孟子曰：「不教民而用之，謂之殃民。殃民者，不容於堯舜之世。一戰勝齊，遂有南陽，然且不可。」",
      "慎子勃然不悅曰：「此則滑釐所不識也。」",
      "曰：「吾明告子。天子之地方千里；不千里，不足以待諸侯。諸侯之地方百里；不百里，不足以守宗廟之典籍。周公之封於魯，為方百里也；地非不足，而儉於百里。太公之封於齊也，亦為方百里也；地非不足也，而儉於百里。今魯方百里者五，子以為有王者作，則魯在所損乎？在所益乎？徒取諸彼以與此，然且仁者不為，況於殺人以求之乎？君子之事君也，務引其君以當道，志於仁而已。」",
      "孟子曰：「今之事君者曰：『我能為君辟土地，充府庫。』今之所謂良臣，古之所謂民賊也。君不鄉道，不志於仁，而求富之，是富桀也。『我能為君約與國，戰必克。』今之所謂良臣，古之所謂民賊也。君不鄉道，不志於仁，而求為之強戰，是輔桀也。由今之道，無變今之俗，雖與之天下，不能一朝居也。」",
      "白圭曰：「吾欲二十而取一，何如？」",
      "孟子曰：「子之道，貉道也。萬室之國，一人陶，則可乎？」",
      "曰：「不可，器不足用也。」",
      "曰：「夫貉，五穀不生，惟黍生之。無城郭、宮室、宗廟、祭祀之禮，無諸侯幣帛饔飧，無百官有司，故二十取一而足也。今居中國，去人倫，無君子，如之何其可也？陶以寡，且不可以為國，況無君子乎？欲輕之於堯舜之道者，大貉小貉也；欲重之於堯舜之道者，大桀小桀也。」",
      "白圭曰：「丹之治水也愈於禹。」",
      "孟子曰：「子過矣。禹之治水，水之道也。是故禹以四海為壑，今吾子以鄰國為壑。水逆行，謂之洚水。洚水者，洪水也，仁人之所惡也。吾子過矣。」",
      "孟子曰：「君子不亮，惡乎執？」"
    ],
    "tags": [
      "孟子"
    ],
    "align": "left"
  },
  {
    "title": "告子下",
    "author": "",
    "paragraphs": [
      "魯欲使樂正子為政。",
      "孟子曰：「吾聞之，喜而不寐。」",
      "公孫丑曰：「樂正子強乎？」曰：「否。」",
      "「有知慮乎？」曰：「否。」",
      "「多聞識乎？」曰：「否。」",
      "「然則奚為喜而不寐？」曰：「其為人也好善。」",
      "「好善足乎？」曰：「好善優於天下，而況魯國乎？夫苟好善，則四海之內，皆將輕千里而來告之以善。夫苟不好善，則人將曰：『訑訑，予既已知之矣。』訑訑之聲音顏色，距人於千里之外。士止於千里之外，則讒諂面諛之人至矣。與讒諂面諛之人居，國欲治，可得乎？」",
      "陳子曰：「古之君子何如則仕？」",
      "孟子曰：「所就三，所去三。迎之致敬以有禮，言將行其言也，則就之；禮貌未衰，言弗行也，則去之。其次，雖未行其言也，迎之致敬以有禮，則就之；禮貌衰，則去之。其下，朝不食，夕不食，飢餓不能出門戶。君聞之曰：『吾大者不能行其道，又不能從其言也，使飢餓於我土地，吾恥之。』周之，亦可受也，免死而已矣。」",
      "孟子曰：「舜發於畎畝之中，傅說舉於版築之閒，膠鬲舉於魚鹽之中，管夷吾舉於士，孫叔敖舉於海，百里奚舉於市。故天將降大任於是人也，必先苦其心志，勞其筋骨，餓其體膚，空乏其身，行拂亂其所為，所以動心忍性，曾益其所不能。人恒過，然後能改；困於心，衡於慮，而後作；徵於色，發於聲，而後喻。入則無法家拂士，出則無敵國外患者，國恒亡。然後知生於憂患而死於安樂也。」",
      "孟子曰：「教亦多術矣，予不屑之教誨也者，是亦教誨之而已矣。」"
    ],
    "tags": [
      "孟子"
    ],
    "align": "left"
  },
  {
    "title": "盡心上",
    "author": "",
    "paragraphs": [
      "孟子曰：「盡其心者，知其性也。知其性，則知天矣。存其心，養其性，所以事天也。殀壽不貳，修身以俟之，所以立命也。」",
      "孟子曰：「莫非命也，順受其正。是故知命者，不立乎巖牆之下。盡其道而死者，正命也。桎梏死者，非正命也。」",
      "孟子曰：「求則得之，舍則失之，是求有益於得也，求在我者也。求之有道，得之有命，是求無益於得也，求在外者也。」",
      "孟子曰：「萬物皆備於我矣。反身而誠，樂莫大焉。強恕而行，求仁莫近焉。」",
      "孟子曰：「行之而不著焉，習矣而不察焉，終身由之而不知其道者，眾也。」",
      "孟子曰：「人不可以無恥。無恥之恥，無恥矣。」",
      "孟子曰：「恥之於人大矣。為機變之巧者，無所用恥焉。不恥不若人，何若人有？」",
      "孟子曰：「古之賢王好善而忘勢，古之賢士何獨不然？樂其道而忘人之勢。故王公不致敬盡禮，則不得亟見之。見且猶1不得亟，而況得而臣之乎？」1. 猶 : 或作「由」。《孟子正義》作「由」。"
    ],
    "tags": [
      "孟子"
    ],
    "align": "left"
  },
  {
    "title": "盡心上",
    "author": "",
    "paragraphs": [
      "孟子謂宋句踐曰：「子好遊乎？吾語子遊。人知之，亦囂囂；人不知，亦囂囂。」",
      "曰：「何如斯可以囂囂矣？」",
      "曰：「尊德樂義，則可以囂囂矣。故士窮不失義，達不離道。窮不失義，故士得己焉；達不離道，故民不失望焉。古之人，得志，澤加於民；不得志，脩身見於世。窮則獨善其身，達則兼善天下。」",
      "孟子曰：「待文王而後興者，凡民也。若夫豪傑之士，雖無文王猶興。」",
      "孟子曰：「附之以韓魏之家，如其自視欿然，則過人遠矣。」",
      "孟子曰：「以佚道使民，雖勞不怨；以生道殺民，雖死不怨殺者。」",
      "孟子曰：「霸者之民，驩虞如也；王者之民，皞皞如也。殺之而不怨，利之而不庸，民日遷善而不知為之者。夫君子所過者化，所存者神，上下與天地同流，豈曰小補之哉？」",
      "孟子曰：「仁言，不如仁聲之入人深也。善政，不如善教之得民也。善政民畏之，善教民愛之；善政得民財，善教得民心。」",
      "孟子曰：「人之所不學而能者，其良能也；所不慮而知者，其良知也。孩提之童，無不知愛其親者；及其長也，無不知敬其兄也。親親，仁也；敬長，義也。無他，達之天下也。」",
      "孟子曰：「舜之居深山之中，與木石居，與鹿豕遊，其所以異於深山之野人者幾希。及其聞一善言，見一善行，若決江河，沛然莫之能禦也。」",
      "孟子曰：「無為其所不為，無欲其所不欲，如此而已矣。」",
      "孟子曰：「人之有德慧術知者，恒存乎疢疾。獨孤臣孽子，其操心也危，其慮患也深，故達。」",
      "孟子曰：「有事君人者，事是君則為容悅者也。有安社稷臣者，以安社稷為悅者也。有天民者，達可行於天下而後行之者也。有大人者，正己而物正者也。」",
      "孟子曰：「君子有三樂，而王天下不與存焉。父母俱存，兄弟無故，一樂也。仰不愧於天，俯不怍於人，二樂也。得天下英才而教育之，三樂也。君子有三樂，而王天下不與存焉。」",
      "孟子曰：「廣土眾民，君子欲之，所樂不存焉。中天下而立，定四海之民，君子樂之，所性不存焉。君子所性，雖大行不加焉，雖窮居不損焉，分定故也。君子所性，仁義禮智根於心。其生色也，睟然見於面，盎於背，施於四體，四體不言而喻。」",
      "孟子曰：「伯夷辟紂，居北海之濱，聞文王作興，曰：『盍歸乎來！吾聞西伯善養老者。』太公辟紂，居東海之濱，聞文王作興，曰：『盍歸乎來！吾聞西伯善養老者。』天下有善養老，則仁人以為己歸矣。五畝之宅，樹牆下以桑，匹婦蠶之，則老者足以衣帛矣。五母雞，二母彘，無失其時，老者足以無失肉矣。百畝之田，匹夫耕之，八口之家足以無飢矣。所謂西伯善養老者，制其田里，教之樹畜，導其妻子，使養其老。五十非帛不煖，七十非肉不飽。不煖不飽，謂之凍餒。文王之民，無凍餒之老者，此之謂也。」",
      "孟子曰：「易其田疇，薄其稅斂，民可使富也。食之以時，用之以禮，財不可勝用也。民非水火不生活，昏暮叩人之門戶，求水火，無弗與者，至足矣。聖人治天下，使有菽粟如水火。菽粟如水火，而民焉有不仁者乎？」",
      "孟子曰：「孔子登東山而小魯，登太山而小天下。故觀於海者難為水，遊於聖人之門者難為言。觀水有術，必觀其瀾。日月有明，容光必照焉。流水之為物也，不盈科不行；君子之志於道也，不成章不達。」",
      "孟子曰：「雞鳴而起，孳孳為善者，舜之徒也。雞鳴而起，孳孳為利者，蹠之徒也。欲知舜與蹠之分，無他，利與善之閒也。」",
      "孟子曰：「楊子取為我，拔一毛而利天下，不為也。墨子兼愛，摩頂放踵利天下，為之。子莫執中，執中為近之，執中無權，猶執一也。所惡執一者，為其賊道也，舉一而廢百也。」",
      "孟子曰：「飢者甘食，渴者甘飲，是未得飲食之正也，飢渴害之也。豈惟口腹有飢渴之害？人心亦皆有害。人能無以飢渴之害為心害，則不及人不為憂矣。」",
      "孟子曰：「柳下惠不以三公易其介。」",
      "孟子曰：「有為者辟若掘井，掘井九軔而不及泉，猶為棄井也。」",
      "孟子曰：「堯舜，性之也；湯武，身之也；五霸，假之也。久假而不歸，惡知其非有也。」",
      "公孫丑曰：「伊尹曰：『予不狎于不順。』放太甲于桐，民大悅。太甲賢。又反之，民大悅。賢者之為人臣也，其君不賢，則固可放與？」",
      "孟子曰：「有伊尹之志，則可；無伊尹之志，則篡也。」",
      "公孫丑曰：「《詩》曰：『不素餐兮』，君子之不耕而食，何也？」",
      "孟子曰：「君子居是國也，其君用之，則安富尊榮；其子弟從之，則孝弟忠信。『不素餐兮』，孰大於是？」"
    ],
    "tags": [
      "孟子"
    ],
    "align": "left"
  },
  {
    "title": "盡心上",
    "author": "",
    "paragraphs": [
      "王子墊問曰：「士何事？」",
      "孟子曰：「尚志。」",
      "曰：「何謂尚志？」",
      "曰：「仁義而已矣。殺一無罪，非仁也；非其有而取之，非義也。居惡在？仁是也；路惡在？義是也。居仁由義，大人之事備矣。」",
      "孟子曰：「仲子，不義與之齊國而弗受，人皆信之，是舍簞食豆羹之義也。人莫大焉亡親戚、君臣、上下。以其小者信其大者，奚可哉？」"
    ],
    "tags": [
      "孟子"
    ],
    "align": "left"
  },
  {
    "title": "盡心上",
    "author": "",
    "paragraphs": [
      "桃應問曰：「舜為天子，皋陶為士，瞽瞍殺人，則如之何？」",
      "孟子曰：「執之而已矣。」",
      "「然則舜不禁與？」",
      "曰：「夫舜惡得而禁之？夫有所受之也。」",
      "「然則舜如之何？」",
      "曰：「舜視棄天下，猶棄敝蹝也。竊負而逃，遵海濱而處，終身訢然，樂而忘天下。」"
    ],
    "tags": [
      "孟子"
    ],
    "align": "left"
  },
  {
    "title": "盡心上",
    "author": "",
    "paragraphs": [
      "孟子自范之齊，望見齊王之子。喟然歎曰：「居移氣，養移體，大哉居乎！夫非盡人之子與？」",
      "孟子曰：「王子宮室、車馬、衣服多與人同，而王子若彼者，其居使之然也；況居天下之廣居者乎？魯君之宋，呼於垤澤之門。守者曰：『此非吾君也，何其聲之似我君也？』此無他，居相似也。」",
      "孟子曰：「食而弗愛，豕交之也；愛而不敬，獸畜之也。恭敬者，幣之未將者也。恭敬而無實，君子不可虛拘。」",
      "孟子曰：「形色，天性也；惟聖人，然後可以踐形。」"
    ],
    "tags": [
      "孟子"
    ],
    "align": "left"
  },
  {
    "title": "盡心上",
    "author": "",
    "paragraphs": [
      "齊宣王欲短喪。公孫丑曰：「為朞之喪，猶愈於已乎？」",
      "孟子曰：「是猶或紾其兄之臂，子謂之姑徐徐云爾，亦教之孝弟而已矣。」",
      "王子有其母死者，其傅為之請數月之喪。公孫丑曰：「若此者，何如也？」",
      "曰：「是欲終之而不可得也。雖加一日愈於已，謂夫莫之禁而弗為者也。」",
      "孟子曰：「君子之所以教者五：有如時雨化之者，有成德者，有達財者，有答問者，有私淑艾者。此五者，君子之所以教也。」",
      "公孫丑曰：「道則高矣，美矣，宜若登天然，似不可及也。何不使彼為可幾及而日孳孳也？」",
      "孟子曰：「大匠不為拙工改廢繩墨，羿不為拙射變其彀率。君子引而不發，躍如也。中道而立，能者從之。」",
      "孟子曰：「天下有道，以道殉身；天下無道，以身殉道。未聞以道殉乎人者也。」",
      "公都子曰：「滕更之在門也，若在所禮。而不答，何也？」",
      "孟子曰：「挾貴而問，挾賢而問，挾長而問，挾有勳勞而問，挾故而問，皆所不答也。滕更有二焉。」",
      "孟子曰：「於不可已而已者，無所不已；於所厚者薄，無所不薄也。其進銳者，其退速。」",
      "孟子曰：「君子之於物也，愛之而弗仁；於民也，仁之而弗親。親親而仁民，仁民而愛物。」",
      "孟子曰：「知者無不知也，當務之為急；仁者無不愛也，急親賢之為務。堯舜之知而不遍物，急先務也；堯舜之仁不遍愛人，急親賢也。不能三年之喪，而緦小功之察；放飯流歠，而問無齒決，是之謂不知務。」"
    ],
    "tags": [
      "孟子"
    ],
    "align": "left"
  },
  {
    "title": "盡心下",
    "author": "",
    "paragraphs": [
      "孟子曰：「不仁哉，梁惠王也！仁者以其所愛及其所不愛，不仁者以其所不愛及其所愛。」"
    ],
    "tags": [
      "孟子"
    ],
    "align": "left"
  },
  {
    "title": "盡心下",
    "author": "",
    "paragraphs": [
      "公孫丑問曰：「何謂也？」",
      "「梁惠王以土地之故，糜爛其民而戰之，大敗，將復之，恐不能勝，故驅其所愛子弟以殉之，是之謂以其所不愛及其所愛也。」",
      "孟子曰：「《春秋》無義戰。彼善於此，則有之矣。征者上伐下也，敵國不相征也。」",
      "孟子曰：「盡信《書》，則不如無《書》。吾於《武成》，取二三策而已矣。仁人無敵於天下。以至仁伐至不仁，而何其血之流杵也？」",
      "孟子曰：「有人曰：『我善為陳，我善為戰。』大罪也。國君好仁，天下無敵焉。南面而征北狄怨，東面而征西夷怨。曰：『奚為後我？』武王之伐殷也，革車三百兩，虎賁三千人。王曰：『無畏！寧爾也，非敵百姓也。』若崩厥角稽首。征之為言正也，各欲正己也，焉用戰？」",
      "孟子曰：「梓匠輪輿能與人規矩，不能使人巧。」",
      "孟子曰：「舜之飯糗茹草也，若將終身焉；及其為天子也，被袗衣，鼓琴，二女果，若固有之。」",
      "孟子曰：「吾今而後知殺人親之重也：殺人之父，人亦殺其父；殺人之兄，人亦殺其兄。然則非自殺之也，一閒耳。」",
      "孟子曰：「古之為關也，將以禦暴。今之為關也，將以為暴。」",
      "孟子曰：「身不行道，不行於妻子；使人不以道，不能行於妻子。」",
      "孟子曰：「周于利者，凶年不能殺；周于德者，邪世不能亂。」",
      "孟子曰：「好名之人，能讓千乘之國；苟非其人，簞食豆羹見於色。」",
      "孟子曰：「不信仁賢，則國空虛。無禮義，則上下亂。無政事，則財用不足。」",
      "孟子曰：「不仁而得國者，有之矣；不仁而得天下，未之有也。」",
      "孟子曰：「民為貴，社稷次之，君為輕。是故得乎丘民而為天子，得乎天子為諸侯，得乎諸侯為大夫。諸侯危社稷，則變置。犧牲既成，粢盛既潔，祭祀以時，然而旱乾水溢，則變置社稷。」",
      "孟子曰：「聖人，百世之師也，伯夷、柳下惠是也。故聞伯夷之風者，頑夫廉，懦夫有立志；聞柳下惠之風者，薄夫敦，鄙夫寬。奮乎百世之上。百世之下，聞者莫不興起也。非聖人而能若是乎，而況於親炙之者乎？」",
      "孟子曰：「仁也者，人也。合而言之，道也。」",
      "孟子曰：「孔子之去魯，曰：『遲遲吾行也。』去父母國之道也。去齊，接淅而行，去他國之道也。」",
      "孟子曰：「君子之戹於陳蔡之閒，無上下之交也。」",
      "貉稽曰：「稽大不理於口。」",
      "孟子曰：「無傷也。士憎茲多口。《詩》云：『憂心悄悄，慍于群小。』孔子也。『肆不殄厥慍，亦不隕厥問。』文王也。」",
      "孟子曰：「賢者以其昭昭，使人昭昭；今以其昬昬，使人昭昭。」"
    ],
    "tags": [
      "孟子"
    ],
    "align": "left"
  },
  {
    "title": "盡心下",
    "author": "",
    "paragraphs": [
      "孟子謂高子曰：「山徑之蹊閒，介然用之而成路。為閒不用，則茅塞之矣。今茅塞子之心矣。」",
      "高子曰：「禹之聲，尚文王之聲。」",
      "孟子曰：「何以言之？」",
      "曰：「以追蠡。」",
      "曰：「是奚足哉？城門之軌，兩馬之力與？」",
      "齊饑。陳臻曰：「國人皆以夫子將復為發棠，殆不可復。」",
      "孟子曰：「是為馮婦也。晉人有馮婦者，善搏虎，卒為善士。則之野，有眾逐虎。虎負嵎，莫之敢攖。望見馮婦，趨而迎之。馮婦攘臂下車。眾皆悅之，其為士者笑之。」",
      "孟子曰：「口之於味也，目之於色也，耳之於聲也，鼻之於臭也，四肢之於安佚也，性也，有命焉，君子不謂性也。仁之於父子也，義之於君臣也，禮之於賓主也，智之於賢者也，聖人之於天道也，命也，有性焉，君子不謂命也。」"
    ],
    "tags": [
      "孟子"
    ],
    "align": "left"
  },
  {
    "title": "盡心下",
    "author": "",
    "paragraphs": [
      "浩生不害問曰：「樂正子，何人也？」",
      "孟子曰：「善人也，信人也。」",
      "「何謂善？何謂信？」",
      "曰：「可欲之謂善，有諸己之謂信。充實之謂美，充實而有光輝之謂大，大而化之之謂聖，聖而不可知之之謂神。樂正子，二之中，四之下也。」",
      "孟子曰：「逃墨必歸於楊，逃楊必歸於儒。歸，斯受之而已矣。今之與楊墨辯者，如追放豚，既入其苙，又從而招之。」",
      "孟子曰：「有布縷之征，粟米之征，力役之征。君子用其一，緩其二。用其二而民有殍，用其三而父子離。」",
      "孟子曰：「諸侯之寶三：土地，人民，政事。寶珠玉者，殃必及身。」",
      "盆成括仕於齊。孟子曰：「死矣盆成括！」"
    ],
    "tags": [
      "孟子"
    ],
    "align": "left"
  },
  {
    "title": "盡心下",
    "author": "",
    "paragraphs": [
      "盆成括見殺。門人問曰：「夫子何以知其將見殺？」",
      "曰：「其為人也小有才，未聞君子之大道也，則足以殺其軀而已矣。」"
    ],
    "tags": [
      "孟子"
    ],
    "align": "left"
  },
  {
    "title": "盡心下",
    "author": "",
    "paragraphs": [
      "孟子之滕，館於上宮。有業屨於牖上，館人求之弗得。或問之曰：「若是乎從者之廀也？」",
      "曰：「子以是為竊屨來與？」",
      "曰：「殆非也。夫子之設科也，往者不追，來者不距。苟以是心至，斯受之而已矣。」",
      "孟子曰：「人皆有所不忍，達之於其所忍，仁也；人皆有所不為，達之於其所為，義也。人能充無欲害人之心，而仁不可勝用也；人能充無穿踰之心，而義不可勝用也。人能充無受爾汝之實，無所往而不為義也。士未可以言而言，是以言餂之也；可以言而不言，是以不言餂之也，是皆穿踰之類也。」",
      "孟子曰：「言近而指遠者，善言也；守約而施博者，善道也。君子之言也，不下帶而道存焉。君子之守，修其身而天下平。人病舍其田而芸人之田，所求於人者重，而所以自任者輕。」",
      "孟子曰：「堯舜，性者也；湯武，反之也。動容周旋中禮者，盛德之至也；哭死而哀，非為生者也；經德不回，非以干祿也；言語必信，非以正行也。君子行法，以俟命而已矣。」",
      "孟子曰：「說大人，則藐之，勿視其巍巍然。堂高數仞，榱題數尺，我得志弗為也；食前方丈，侍妾數百人，我得志弗為也；般樂飲酒，驅騁田獵，後車千乘，我得志弗為也。在彼者，皆我所不為也；在我者，皆古之制也，吾何畏彼哉？」",
      "孟子曰：「養心莫善於寡欲。其為人也寡欲，雖有不存焉者，寡矣；其為人也多欲，雖有存焉者，寡矣。」"
    ],
    "tags": [
      "孟子"
    ],
    "align": "left"
  },
  {
    "title": "盡心下",
    "author": "",
    "paragraphs": [
      "曾皙嗜羊棗，而曾子不忍食羊棗。公孫丑問曰：「膾炙與羊棗孰美？」",
      "孟子曰：「膾炙哉！」",
      "公孫丑曰：「然則曾子何為食膾炙而不食羊棗？」",
      "曰：「膾炙所同也，羊棗所獨也。諱名不諱姓，姓所同也，名所獨也。」"
    ],
    "tags": [
      "孟子"
    ],
    "align": "left"
  },
  {
    "title": "盡心下",
    "author": "",
    "paragraphs": [
      "萬章問曰：「孔子在陳曰：『盍歸乎來！吾黨之士狂簡，進取，不忘其初。』孔子在陳，何思魯之狂士？」",
      "孟子曰：「孔子『不得中道而與之，必也狂獧乎！狂者進取，獧者有所不為也』。孔子豈不欲中道哉？不可必得，故思其次也。」",
      "「敢問何如斯可謂狂矣？」",
      "曰：「如琴張、曾皙、牧皮者，孔子之所謂狂矣。」",
      "「何以謂之狂也？」",
      "曰：「其志嘐嘐然，曰『古之人，古之人』。夷考其行而不掩焉者也。狂者又不可得，欲得不屑不潔之士而與之，是獧也，是又其次也。孔子曰：『過我門而不入我室，我不憾焉者，其惟鄉原乎！鄉原，德之賊也。』」",
      "曰：「何如斯可謂之鄉原矣？」",
      "曰：「『何以是嘐嘐也？言不顧行，行不顧言，則曰：古之人，古之人。行何為踽踽涼涼？生斯世也，為斯世也，善斯可矣。』閹然媚於世也者，是鄉原也。」",
      "萬子曰：「一鄉皆稱原人焉，無所往而不為原人，孔子以為德之賊，何哉？」",
      "曰：「非之無舉也，刺之無刺也；同乎流俗，合乎汙世；居之似忠信，行之似廉潔；眾皆悅之，自以為是，而不可與入堯舜之道，故曰德之賊也。孔子曰：『惡似而非者：惡莠，恐其亂苗也；惡佞，恐其亂義也；惡利口，恐其亂信也；惡鄭聲，恐其亂樂也；惡紫，恐其亂朱也；惡鄉原，恐其亂德也。』君子反經而已矣。經正，則庶民興；庶民興，斯無邪慝矣。」",
      "孟子曰：「由堯舜至於湯，五百有餘歲，若禹、皋陶，則見而知之；若湯，則聞而知之。由湯至於文王，五百有餘歲，若伊尹、萊朱則見而知之；若文王，則聞而知之。由文王至於孔子，五百有餘歲，若太公望、散宜生，則見而知之；若孔子，則聞而知之。由孔子而來至於今，百有餘歲，去聖人之世，若此其未遠也；近聖人之居，若此其甚也，然而無有乎爾，則亦無有乎爾。」"
    ],
    "tags": [
      "孟子"
    ],
    "align": "left"
  },
  {
    "title": "中庸",
    "author": "",
    "paragraphs": [
      "天命之謂性，率性之謂道，修道之謂教。道也者，不可須臾離也，可離非道也。是故君子戒慎乎其所不睹，恐懼乎其所不聞。莫見乎隱，莫顯乎微。故君子慎其獨也。喜怒哀樂之未發，謂之中；發而皆中節，謂之和；中也者，天下之大本也；和也者，天下之達道也。致中和，天地位焉，萬物育焉。",
      "仲尼曰：「君子中庸，小人反中庸。君子之中庸也，君子而時中；小人之中庸也，小人而無忌憚也。」",
      "子曰：「中庸其至矣乎！民鮮能久矣！」",
      "子曰：「道之不行也，我知之矣：知者過之，愚者不及也。道之不明也，我知之矣：賢者過之，不肖者不及也。人莫不飲食也，鮮能知味也。」",
      "子曰：「道其不行矣夫。」"
    ],
    "tags": [
      "中庸"
    ],
    "align": "left"
  },
  {
    "title": "中庸",
    "author": "",
    "paragraphs": [
      "子曰：「舜其大知也與！舜好問而好察邇言，隱惡而揚善，執其兩端，用其中於民，其斯以為舜乎！」",
      "子曰：「人皆曰『予知』，驅而納諸罟擭陷阱之中，而莫之知辟也。人皆曰『予知』，擇乎中庸，而不能期月守也。」",
      "子曰：「回之為人也，擇乎中庸，得一善，則拳拳服膺而弗失之矣。」",
      "子曰：「天下國家可均也，爵祿可辭也，白刃可蹈也，中庸不可能也。」",
      "子路問強。子曰：「南方之強與？北方之強與？抑而強與？寬柔以教，不報無道，南方之強也，君子居之。衽金革，死而不厭，北方之強也，而強者居之。故君子和而不流，強哉矯！中立而不倚，強哉矯！國有道，不變塞焉，強哉矯！國無道，至死不變，強哉矯！」"
    ],
    "tags": [
      "中庸"
    ],
    "align": "left"
  },
  {
    "title": "中庸",
    "author": "",
    "paragraphs": [
      "子曰：「素隱行怪，後世有述焉，吾弗為之矣。君子遵道而行，半涂而廢，吾弗能已矣。君子依乎中庸，遁世不見知而不悔，唯聖者能之。",
      "君子之道費而隱。夫婦之愚，可以與知焉，及其至也，雖聖人亦有所不知焉；夫婦之不肖，可以能行焉，及其至也，雖聖人亦有所不能焉。天地之大也，人猶有所憾，故君子語大，天下莫能載焉；語小，天下莫能破焉。《詩》云：『鳶飛戾天，魚躍于淵。』言其上下察也。君子之道，造端乎夫婦，及其至也，察乎天地。」",
      "子曰：「道不遠人。人之為道而遠人，不可以為道。《詩》云：『伐柯伐柯，其則不遠。』執柯以伐柯，睨而視之，猶以為遠。故君子以人治人，改而止。忠恕違道不遠，施諸己而不愿，亦勿施於人。君子之道四，丘未能一焉：所求乎子以事父，未能也；所求乎臣以事君，未能也；所求乎弟以事兄，未能也；所求乎朋友先施之，未能也。庸德之行，庸言之謹，有所不足，不敢不勉，有餘不敢盡；言顧行，行顧言，君子胡不慥慥爾！",
      "君子素其位而行，不愿乎其外。素富貴，行乎富貴；素貧賤，行乎貧賤；素夷狄，行乎夷狄；素患難，行乎患難：君子無入而不自得焉。在上位不陵下，在下位不援上，正己而不求於人，則無怨。上不怨天，下不尤人。故君子居易以俟命，小人行險以徼幸。」",
      "子曰：「射有似乎君子，失諸正鵠，反求諸其身。君子之道，辟如行遠必自邇，辟如登高必自卑。《詩》曰：『妻子好合，如鼓瑟琴；兄弟既翕，和樂且耽。宜爾室家，樂爾妻帑。』」子曰：「父母其順矣乎！」"
    ],
    "tags": [
      "中庸"
    ],
    "align": "left"
  },
  {
    "title": "中庸",
    "author": "",
    "paragraphs": [
      "子曰：「鬼神之為德，其盛矣乎！視之而弗見，聽之而弗聞，體物而不可遺。使天下之人齊明盛服，以承祭祀，洋洋乎如在其上，如在其左右。《詩》曰：『神之格思，不可度思！矧可射思！』夫微之顯，誠之不可掩如此夫。」",
      "子曰：「舜其大孝也與！德為聖人，尊為天子，富有四海之內。宗廟饗之，子孫保之。故大德必得其位，必得其祿，必得其名，必得其壽。故天之生物，必因其材而篤焉。故栽者培之，傾者覆之。《詩》曰：『嘉樂君子，憲憲令德！宜民宜人，受祿于天。保佑命之，自天申之！』故大德者必受命。」",
      "子曰：「無憂者其惟文王乎！以王季為父，以武王為子，父作之，子述之。武王纘大王、王季、文王之緒，壹戎衣而有天下，身不失天下之顯名；尊為天子，富有四海之內。宗廟饗之，子孫保之。武王末受命，周公成文、武之德，追王大王、王季，上祀先公以天子之禮。斯禮也，達乎諸侯、大夫及士、庶人。父為大夫，子為士，葬以大夫，祭以士。父為士，子為大夫，葬以士，祭以大夫。期之喪，達乎大夫；三年之喪，達乎天子；父母之喪，無貴賤，一也。」",
      "子曰：「武王、周公，其達孝矣乎！夫孝者：善繼人之志，善述人之事者也。春、秋修其祖廟，陳其宗器，設其裳衣，薦其時食。宗廟之禮，所以序昭穆也；序爵，所以辨貴賤也；序事，所以辨賢也；旅酬下為上，所以逮賤也；燕毛，所以序齒也。踐其位，行其禮，奏其樂，敬其所尊，愛其所親，事死如事生，事亡如事存，孝之至也。郊社之禮，所以事上帝也；宗廟之禮，所以祀乎其先也。明乎郊社之禮、禘嘗之義，治國其如示諸掌乎！」",
      "哀公問政。子曰：「文、武之政，布在方策，其人存，則其政舉；其人亡，則其政息。人道敏政，地道敏樹。夫政也者，蒲盧也。故為政在人，取人以身，修身以道，修道以仁。仁者人也，親親為大；義者宜也，尊賢為大。親親之殺，尊賢之等，禮所生也。在下位不獲乎上，民不可得而治矣！故君子不可以不修身；思修身，不可以不事親；思事親，不可以不知人；思知人，不可以不知天。天下之達道五，所以行之者三，曰：君臣也，父子也，夫婦也，昆弟也，朋友之交也，五者天下之達道也。知仁勇三者，天下之達德也，所以行之者一也。或生而知之，或學而知之，或困而知之，及其知之，一也；或安而行之，或利而行之，或勉強而行之，及其成功，一也。」"
    ],
    "tags": [
      "中庸"
    ],
    "align": "left"
  },
  {
    "title": "中庸",
    "author": "",
    "paragraphs": [
      "子曰：「好學近乎知，力行近乎仁，知恥近乎勇。知斯三者，則知所以修身；知所以修身，則知所以治人；知所以治人，則知所以治天下國家矣。凡為天下國家有九經，曰：修身也，尊賢也，親親也，敬大臣也，體群臣也，子庶民也，來百工也，柔遠人也，懷諸侯也。修身則道立，尊賢則不惑，親親則諸父昆弟不怨，敬大臣則不眩，體群臣則士之報禮重，子庶民則百姓勸，來百工則財用足，柔遠人則四方歸之，懷諸侯則天下畏之。齊明盛服，非禮不動，所以修身也；去讒遠色，賤貨而貴德，所以勸賢也；尊其位，重其祿，同其好惡，所以勸親親也；官盛任使，所以勸大臣也；忠信重祿，所以勸士也；時使薄斂，所以勸百姓也；日省月試，既廩稱事，所以勸百工也；送往迎來，嘉善而矜不能，所以柔遠人也；繼絕世，舉廢國，治亂持危，朝聘以時，厚往而薄來，所以懷諸侯也。凡為天下國家有九經，所以行之者一也。」",
      "「凡事豫則立，不豫則廢。言前定則不跲，事前定則不困，行前定則不疚，道前定則不窮。在下位不獲乎上，民不可得而治矣；獲乎上有道：不信乎朋友，不獲乎上矣；信乎朋友有道：不順乎親，不信乎朋友矣；順乎親有道：反諸身不誠，不順乎親矣；誠身有道：不明乎善，不誠乎身矣。誠者，天之道也；誠之者，人之道也。誠者不勉而中，不思而得，從容中道，聖人也。誠之者，擇善而固執之者也。博學之，審問之，慎思之，明辨之，篤行之。有弗學，學之弗能，弗措也；有弗問，問之弗知，弗措也；有弗思，思之弗得，弗措也；有弗辨，辨之弗明，弗措也，有弗行，行之弗篤，弗措也。人一能之己百之，人十能之己千之。果能此道矣，雖愚必明，雖柔必強。」",
      "自誠明，謂之性；自明誠，謂之教。誠則明矣，明則誠矣。唯天下至誠，為能盡其性；能盡其性，則能盡人之性；能盡人之性，則能盡物之性；能盡物之性，則可以贊天地之化育；可以贊天地之化育，則可以與天地參矣。",
      "其次致曲。曲能有誠，誠則形，形則著，著則明，明則動，動則變，變則化。唯天下至誠為能化。",
      "至誠之道，可以前知。國家將興，必有禎祥；國家將亡，必有妖孽。見乎蓍龜，動乎四體。禍福將至：善，必先知之；不善，必先知之。故至誠如神。"
    ],
    "tags": [
      "中庸"
    ],
    "align": "left"
  },
  {
    "title": "中庸",
    "author": "",
    "paragraphs": [
      "誠者自成也，而道自道也。誠者物之終始，不誠無物。是故君子誠之為貴。誠者非自成己而已也，所以成物也。成己，仁也；成物，知也。性之德也，合外內之道也，故時措之宜也。故至誠無息。不息則久，久則徵，徵則悠遠，悠遠則博厚，博厚則高明。博厚，所以載物也；高明，所以覆物也；悠久，所以成物也。博厚配地，高明配天，悠久無疆。如此者，不見而章，不動而變，無為而成。",
      "天地之道，可壹言而盡也。其為物不貳，則其生物不測。天地之道，博也厚也，高也明也，悠也久也。今夫天，斯昭昭之多，及其無窮也，日月星辰系焉，萬物覆焉。今夫地，一撮土之多，及其廣厚，載華岳而不重，振河海而不泄，萬物載焉。今夫山，一拳石之多，及其廣大，草木生之，禽獸居之，寶藏興焉。今夫水，一勺之多，及其不測，黿鼉、蛟龍、魚鱉生焉，貨財殖焉。《詩》云：「維天之命，於穆不已！」蓋曰天之所以為天也。「於乎不顯！文王之德之純！」蓋曰文王之所以為文也，純亦不已。",
      "大哉，聖人之道！洋洋乎發育萬物，峻極于天。優優大哉！禮儀三百，威儀三千，待其人然後行。故曰：苟不至德，至道不凝焉。故君子尊德性而道問學，致廣大而盡精微，極高明而中庸。溫故而知新，敦厚以崇禮。是故居上不驕，為下不倍；國有道，其言足以興，國無道，其默足以容。《詩》曰：「既明且哲，以保其身。」其此之謂與！",
      "子曰：「愚而好自用，賤而好自專，生乎今之世，反古之道。如此者，災及其身者也。」非天子，不議禮，不制度，不考文。今天下車同軌，書同文，行同倫。雖有其位，苟無其德，不敢作禮樂焉；雖有其德，苟無其位，亦不敢作禮樂焉。",
      "子曰：「吾說夏禮，杞不足徵也。吾學殷禮，有宋存焉；吾學周禮，今用之，吾從周。」王天下有三重焉，其寡過矣乎！上焉者雖善無徵，無徵不信，不信民弗從；下焉者雖善不尊，不尊不信，不信民弗從。故君子之道本諸身，徵諸庶民，考諸三王而不繆，建諸天地而不悖，質諸鬼神而無疑，百世以俟聖人而不惑。質諸鬼神而無疑，知天也；百世以俟聖人而不惑，知人也。是故君子動而世為天下道，行而世為天下法，言而世為天下則。遠之則有望，近之則不厭。《詩》曰：「在彼無惡，在此無射；庶幾夙夜，以永終譽！」君子未有不如此而蚤有譽於天下者也。"
    ],
    "tags": [
      "中庸"
    ],
    "align": "left"
  },
  {
    "title": "中庸",
    "author": "",
    "paragraphs": [
      "仲尼祖述堯、舜，憲章文、武；上律天時，下襲水土。辟如天地之無不持載，無不覆幬，辟如四時之錯行，如日月之代明。萬物并育而不相害，道并行而不相悖，小德川流，大德敦化，此天地之所以為大也。",
      "唯天下至聖，為能聰明睿知，足以有臨也；寬裕溫柔，足以有容也；發強剛毅，足以有執也；齊莊中正，足以有敬也；文理密察，足以有別也。溥博淵泉，而時出之。溥博如天，淵泉如淵。見而民莫不敬，言而民莫不信，行而民莫不說。是以聲名洋溢乎中國，施及蠻貊；舟車所至，人力所通，天之所覆，地之所載，日月所照，霜露所隊；凡有血氣者，莫不尊親，故曰配天。",
      "唯天下至誠，為能經綸天下之大經，立天下之大本，知天地之化育。夫焉有所倚？肫肫其仁！淵淵其淵！浩浩其天！苟不固聰明聖知達天德者，其孰能知之？",
      "《詩》曰：「衣錦尚絅」，惡其文之著也。故君子之道，闇然而日章；小人之道，的然而日亡。君子之道：淡而不厭，簡而文，溫而理，知遠之近，知風之自，知微之顯，可與入德矣。",
      "《詩》云：「潛雖伏矣，亦孔之昭！」故君子內省不疚，無惡於志。君子所不可及者，其唯人之所不見乎！"
    ],
    "tags": [
      "中庸"
    ],
    "align": "left"
  },
  {
    "title": "中庸",
    "author": "",
    "paragraphs": [
      "《詩》云：「相在爾室，尚不愧于屋漏。」故君子不動而敬，不言而信。",
      "《詩》曰：「奏假無言，時靡有爭。」是故君子不賞而民勸，不怒而民威於鈇鉞。",
      "《詩》曰：「不顯惟德！百辟其刑之。」是故君子篤恭而天下平。",
      "《詩》曰：「予懷明德，不大聲以色。」子曰：「聲色之於以化民，末也。」《詩》曰：「德輶如毛」，毛猶有倫；「上天之載，無聲無臭」，至矣！"
    ],
    "tags": [
      "中庸"
    ],
    "align": "left"
  },
  {
    "title": "",
    "author": "张潮",
    "paragraphs": [
      "读经宜冬，其神专也；读史宜夏，其时久也；读诸子宜秋，其致别也；读诸集宜春，其机物也。",
      "",
      "曹秋岳曰：可想见其南面百城时。",
      "庞笔奴曰：读《幽梦影》则春、夏、秋、冬，无时不宜。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "经传宜独坐读，史鉴宜与友共读。",
      "",
      "孙恺似曰：深得此中真趣，固难为不知者道。",
      "王景州曰：如无好友，即红友亦可。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "无善无恶是圣人(如“帝力何有于我”、“杀之而不怨，利之而不庸”、“以直报怨，以德报德”、“一介不与，一介不取”之类)，善多恶少是贤者(如颜子“不贰过，有不善未尝不知”、子路“人告有过则喜”之类)，善少恶多是庸人，有恶无善是小人(其偶为善处，亦必有所为)，有善无恶是仙佛(其所谓善，亦非吾儒之所谓善也)。",
      "",
      "黄九烟曰：今人“一介不与”者甚多，普天之下皆半边圣人也。“利之不庸”者亦复不少。",
      "江含徵曰：先恶后善是回头人，先善后恶是两截人。",
      "殷日戒曰：貌善而心恶者是奸人，亦当分别。",
      "冒青若曰：昔人云：“善可为而不可为。”唐解元诗云：“善亦懒为何况恶！”当于有无多少中，更进一层。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "天下有一人知己，可以不恨。不独人也，物亦有之。如菊以渊明为知己，梅以和靖为知己，竹以子猷为知己，莲以濂溪为知己，桃以避秦人为知己，杏以董奉为知己，石以米颠为知己，荔枝以太真为知己，茶以卢仝、陆羽为知己，香草以灵均为知己，莼鲈以季鹰为知己，蕉以怀素为知己，瓜以邵平为知己，鸡以处宗为知己，鹅以右军为知己，鼓以祢衡为知己，琵琶以明妃为知己。一与之订，千秋不移。若松之于秦始，鹤之于卫懿，正所谓不可与作缘者也。",
      "",
      "查二瞻曰：此非松、鹤有求于秦始、卫懿，不幸为其所近，欲避之而不能耳。",
      "殷日戒曰：二君究非知松、鹤者，然亦无损其为松、鹤。",
      "周星远曰：鹤于卫懿，犹当感恩。至吕政五大夫之爵，直是唐突十八公耳。",
      "王名友曰：松遇封，鹤乘轩，还是知己。世间尚有剧松煮鹤者，此又秦、卫之罪人也。",
      "张竹坡曰：人中无知己，而下求于物，是物幸而人不幸矣。物不遇知己而滥用于人，是人快而物不快矣。可见知己之难，知其难方能知其乐。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "为月忧云，为书忧蠹，为花忧风雨，为才子、佳人忧命薄，真是菩萨心肠。",
      "",
      "余淡心曰：洵如君言，亦安有乐时耶！",
      "孙松坪曰：所谓“君子有终身之忧”者耶！",
      "黄交三曰：“为才子、佳人忧命薄”一语，真令人泪湿青衫。",
      "张竹坡曰：第四忧，恐命薄者消受不起。",
      "江含徵曰：我读此书时，不免为蟹忧雾。",
      "竹坡又曰：江子此言，直是为自己忧蟹耳。",
      "尤悔庵曰：杞人忧天，嫠妇忧国，无乃类是。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "花不可以无蝶，山不可以无泉，石不可以无苔，水不可以无藻，乔木不可以无藤萝，人不可以无癖。",
      "",
      "黄石闾曰：“事到可传皆具癖”，正谓此耳。",
      "孙松坪曰：和长舆却未许藉口。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "春听鸟声，夏听蝉声，秋听虫声，冬听雪声，白昼听棋声，月下听箫声，山中听松风声，水际听欺乃声，方不虚生此世耳。若恶少斥辱，悍妻诟谇，真不若耳聋也。",
      "",
      "黄仙裳曰：此诸种声颇易得，在人能领略耳。",
      "朱菊山曰：山老所居，乃城市山林，故其言如此。若我辈日在广陵城市中，求一鸟声，不啻如凤凰之鸣，顾可易言耶！",
      "释中洲曰：昔文殊选二十五位圆通，以普门耳根为第一。今心斋居士耳根不减普门。吾他日选圆通，自当以心斋为第一矣。",
      "张竹坡曰：久客者，欲听儿辈读书声，了不可得。",
      "张迂庵曰：可见对恶少J陴妻，尚不若日与禽虫周旋也。",
      "又曰：读此，方知先生耳聋之妙。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "上元须酌豪友，端午须酌丽友，七夕须酌韵友，中秋须酌淡友，重九须酌逸友。",
      "",
      "朱菊山曰：我于诸友中，当何所属耶？",
      "王武徵曰：君当在豪与韵之间耳。",
      "王名友曰：维扬丽友多，豪友少，韵友更少。至于淡友、逸友，则削迹矣。",
      "张竹坡曰：诸友易得，发心酌之者为难能耳。",
      "顾天石曰：除夕须酌不得意之友。",
      "徐砚谷曰：惟我则无时不可酌耳。",
      "尤谨庸曰：上元酌灯，端午酌采丝，七夕酌双星，中秋酌月，重九酌菊，则吾友俱备矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "鳞虫中金鱼，羽虫中紫燕，可云物类神仙。正如东方曼倩避世金马门，人不得而害之。",
      "",
      "江含徵曰：金鱼之所以免汤镬者，以其色胜而味苦耳。昔人有以重价觅奇特者以馈邑侯，邑侯他日谓之日：“贤所赠花鱼，殊无味。”盖已烹之矣。世岂少削圆方竹杖者哉！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "入世须学东方曼倩，出世须学佛印了元。",
      "",
      "江含徵曰：武帝高明喜杀，而曼倩能免于死者，亦全赖吃了长生酒耳。",
      "殷日戒曰：曼倩诗有云：“依隐玩世，诡时不逢。”此其所以免死也。",
      "石天外曰：入得世，然后出得世。入世出世，打成一片，方有得心应手处。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "赏花宜对佳人，醉月宜对韵人，映雪宜对高人。",
      "",
      "余淡心日：花即佳人，月即韵人，雪即高人。既已赏花、醉月、映雪，即与对佳人、韵人、高人无异也。",
      "江含徵曰：若对此君仍大嚼，世间那有扬州鹤！",
      "张竹坡日：聚花、月、雪于一时，合佳、韵、高为一人，吾当不赏而心醉矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "对渊博友，如读异书；对风雅友，如读名人诗文；对谨饬友，如读圣贤经传；对滑稽友，如阅传奇小说。",
      "",
      "李圣许曰：读这几种书，亦如对这几种友。",
      "张竹坡曰：善于读书、取友之言。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "楷书须如文人，草书须如名将，行书介乎二者之间，如羊叔子缓带轻裘，正是佳处。",
      "",
      "程桦老曰：心斋不工书法，乃解作此语耶！",
      "张竹坡曰：所以羲之必做右将军。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "人须求可入诗，物须求可入画。",
      "",
      "龚半千曰：物之不可入画者，猪也，阿堵物也，恶少年也。",
      "张竹坡曰：诗亦求可见得人，画亦求可像个物。",
      "石天外曰：人须求可入画，物须求可入诗，亦妙。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "少年人须有老成之识见，老成人须有少年之襟怀。",
      "",
      "江含徵日：今之钟鸣漏尽、白发盈头者，若多收几斛麦，便欲置侧室，岂非有少年襟怀耶！独是少年老成者少耳。",
      "张竹坡日：十七八岁便有妾，亦居然少年老成。",
      "李若金曰：老而腐板，定非豪杰。",
      "王司直日：如此方不使岁月弄人。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "春者，天之本怀；秋者，天之别调。",
      "",
      "石天外曰：此是透彻性命关头语。",
      "袁江中曰：得春气者，人之本怀；得秋气者，人之别调。",
      "尤悔庵日：夏者，天之客气；冬者，天之素风。",
      "陆云士日：和神当春，清节为秋，天在人中矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "昔人云：若无花月美人，不愿生此世界。予益一语云：若无翰墨棋酒，不必定作人身。",
      "",
      "殷日戒曰：枉为人身，生在世界者，急宜猛省。",
      "顾天石曰：海外诸国，决无翰、墨、棋、酒，即有，亦不与吾同，一般有人，何也？",
      "胡会来曰：若无豪杰、文人，亦不须要此世界。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "愿在木而为樗(不才，终其天年)，愿在草而为蓍(前知)，愿在鸟而为鸥(忘机)，愿在兽而为廌(触邪)，愿在虫而为蝶(花间栩栩)，愿在鱼而为鲲(逍遥游)。",
      "",
      "吴园次曰：较之《闲情》一赋，所愿更自不同。",
      "郑破水曰：我愿生生世世为顽石。",
      "尤悔庵曰：第一大愿。",
      "又曰：愿在人而为梦。",
      "尤慧珠曰：我亦有大愿，愿在梦而为影。",
      "弟木山曰：前四愿皆是相反。盖“前知”则必多“才”，“忘机”则不能“触邪”也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "黄九烟先生云：“古今人必有其偶双，千古而无偶者，其惟盘古乎！”予谓：“盘古亦未尝无偶，但我辈不及见耳。其人为谁？即此劫尽时，最后一人是也。”",
      "",
      "孙松坪曰：如此眼光，何啻出牛背上耶！",
      "洪秋士日：偶亦不必定是两人，有三人为偶者，有四人为偶者，有五、六、七、八人为偶者，是又不可不知。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 古人以冬为三余，予谓当以夏为三余：晨起者，夜之余；夜坐者，昼之余；午睡者，应酬人事之余。古人诗云“我爱夏日长”，洵不诬也。",
      "",
      "张竹坡曰：眼前问冬夏皆有余者，能几人乎？",
      "张迂庵曰：此当是先生辛未年以前语。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "庄周梦为蝴蝶，庄周之幸也；蝴蝶梦为庄周，蝴蝶之不幸也。",
      "",
      "黄九烟曰：惟庄周乃能梦为蝴蝶，惟蝴蝶乃能梦为庄周耳。若世之扰扰红尘者，其能有此等梦乎！",
      "孙恺似曰：君于梦之中又占其梦耶！",
      "江含徵曰：周之喜梦为蝴蝶者，以其入花深也。若梦甫酣而乍醒，则又如嗜酒者梦赴席而为妻惊醒，不得不痛加诟谇矣。",
      "张竹坡曰：我何不幸而为蝴蝶之梦者？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "艺花可以邀蝶，累石可以邀云，栽松可以邀风，贮水可以邀萍，筑台可以邀月，种蕉可以邀雨，植柳可以邀蝉。",
      "",
      "曹秋岳曰：藏书可以邀友。",
      "崔莲峰曰：酿酒可以邀我。",
      "尤艮斋曰：安得此贤主人？",
      "尤慧珠曰：贤主人非心斋而谁乎？",
      "倪永清曰：选诗可以邀谤。",
      "陆云士曰：积德可以邀天，力耕可以邀地，乃无意相邀。而若邀之者，与邀名邀利者迥异。",
      "庞天池曰：不仁可以邀富。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 景有言之极幽而实萧索者，烟雨也；境有言之极雅而实难堪者，贫病也；声有言之极韵而实粗鄙者，卖花声也。",
      "",
      "谢海翁曰：物有言之极俗而实可爱者，阿堵物也。",
      "张竹坡曰：我幸得极雅之境。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 才子而富贵，定从福、慧双修得来。",
      "",
      "冒青若曰：才子富贵难兼。若能运用富贵，才是才子，才是福、慧双修。世岂无才子而富贵者乎？徒自贪著，无济于人，仍是有福无慧。",
      "陈鹤山曰：释氏云：修福不修慧，象身挂璎珞；修慧不修福，罗汉供应薄。正以其难兼耳。山翁发为此论，直是夫子自道。",
      "江含徵曰：宁可拼一副菜园肚皮，不可有一副酒肉面孔。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "新月恨其易沉，缺月恨其迟上。",
      "",
      "孔东塘曰：我唯以月之迟早为睡之迟早耳。",
      "孙松坪曰：第勿使浮云点缀，尘滓太清，足矣。",
      "冒青若曰：天道忌盈。沉与迟，请君勿恨。",
      "张竹坡曰：易沉、迟上，可以卜君子之进退。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "躬耕吾所不能，学灌园而已矣；樵薪吾所不能，学薙草而已矣。",
      "",
      "汪扶晨曰：不为老农，而为老圃，可云半个樊迟。",
      "释菌人曰：以灌园、薙草自任，自待可谓不薄。然笔端隐隐有“非其种者，锄而去之”之意。",
      "王司直曰：予自名为识字农夫，得毋妄甚！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "一恨书囊易蛀，二恨夏夜有蚊，三恨月台易漏，四恨菊叶多焦，五恨松多大蚁，六恨竹多落叶，七恨桂荷易谢，八恨薜萝藏虺，九恨架花生刺，十恨河豚多毒。",
      "",
      "江药庵曰：黄山松并无大蚁，可以不恨。",
      "张竹坡曰：安得诸恨物尽有黄山乎！",
      "石天外曰：予另有二恨：一日才人无行，二曰佳人薄命。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "楼上看山，城头看雪，灯前看月，舟中看霞，月下看美人，另是一番情境。",
      "",
      "江允凝曰：黄山看云，更佳。",
      "倪永清曰：做官时看进士，分金处看文人。",
      "毕右万曰：予每于雨后看柳，觉尘襟俱涤。",
      "尤谨庸曰：山上看雪，雪中看花，花中看美人，亦可。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 山之光，水之声，月之色，花之香，文人之韵致，美人之姿态，皆无可名状，无可执著，真足以摄召魂梦，颠倒情思。",
      "",
      "吴街南曰：以极有韵致之文人，与极有姿态之美人，共坐于山、水、花、月间，不知此时魂梦何如？情思何如？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "假使梦能自主，虽千里无难命驾，可不羡长房之缩地；死者可以晤对，可不需少君之招魂；五岳可以卧游，可不俟婚嫁之尽毕。",
      "",
      "黄九烟曰：予尝谓“鬼有时胜于人”，正以其能自主耳。",
      "江含徵曰：吾恐“上穷碧落下黄泉，两地茫茫皆不见”也。",
      "张竹坡曰：梦魂能自主，则可一生死，通人鬼。真见道之言矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 昭君以和亲而显，刘蕡以下第而传。可谓之不幸，不可谓之缺陷。",
      "",
      "江含徵曰：若故折黄雀腿而后医之，亦不可。",
      "尤悔庵日：不然，一老宫人，一低进士耳。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 以爱花之心爱美人，则领略自饶别趣；以爱美人之心爱花，则护惜倍有深情。",
      "",
      "冒辟疆曰：能如此，方是真领略、真护惜也。",
      "张竹坡曰：花与美人，何幸遇此东君。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "美人之胜于花者，解语也；花之胜于美人者，生香也。二者不可得兼，舍生香而取解语者也。",
      "",
      "王勿翦曰：飞燕吹气若兰，合德体自生香，薛瑶英肌肉皆香。则美人又何尝不生香也！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "窗内人于窗纸上作字，吾于窗外观之，极佳。",
      "",
      "江含徵曰：若索债人于窗外纸上画，吾且望之却走矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "少年读书，如隙中窥月；中年读书，如庭中望月；老年读书，如台上玩月。皆以阅历之浅深为所得之浅深耳。",
      "",
      "黄交三曰：真能知读书痛痒者也。",
      "张竹坡曰：吾叔此论，直置身广寒宫里，下视大千世界，皆清光似水矣。",
      "毕右万曰：吾以为学道亦有浅深之别。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "吾欲致书雨师：春雨宜始于上元节后 (观灯已毕)，至清明十日前之内(雨止桃开)，及谷雨节中；夏雨宜于每月上弦之前，及下弦之后(免碍于月)；秋雨宜于孟秋、季秋之上、下二旬(八月为玩月胜境)；至若三冬，正可不必雨也。",
      "",
      "孔东塘曰：君若果有此牍，吾愿作致书邮也。",
      "余生生曰：使天而雨粟，虽自元旦雨至除夕，亦未为不可。",
      "张竹坡曰：此书独不可致于巫山雨师。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "为浊富，不若为清贫；以忧生，不若以乐死。",
      "",
      "李圣许曰：顺理而生，虽忧不忧；逆理而死，虽乐不乐。",
      "吴野人曰：我宁愿为浊富。",
      "张竹坡曰：我愿太奢，欲为清富，焉能遂愿！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "天下唯鬼最富，生前囊无一文，死后每饶楮镪；天下唯鬼最尊，生前或受欺凌，死后必多跪拜。",
      "",
      "吴野人曰：世于贫士，辄目为穷鬼，则又何也？",
      "陈康畴曰：穷鬼若死，即并称尊矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "蝶为才子之化身，花乃美人之别号。",
      "",
      "张竹坡曰：蝶入花房香满衣，是反以金屋贮才子矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "因雪想高士，因花想美人，因酒想侠客，因月想好友，因山水想得意诗文。",
      "",
      "弟木山曰：佘每见人一长、一技，即思效之；虽至琐屑，亦不厌也。大约是爱博而情不专。",
      "张竹坡曰：多情语令人泣下。",
      "尤谨庸曰：因得意诗文，想心斋矣。",
      "李季子曰：此善于设想者。",
      "陆云士曰：临川谓：“想内成，因中见。”与此相发。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "闻鹅声，如在白门；闻橹声，如在三吴；闻滩声，如在浙江；闻羸马项下铃铎声，如在长安道上。",
      "",
      "聂晋人曰：南无观世音菩萨摩诃萨。",
      "倪永清曰：众音寂灭时，叉作么生话会？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "一岁诸节，以上元为第一，中秋次之，五日、九日又次之。",
      "",
      "张竹坡曰：一岁当以我畅意日为佳节。",
      "顾天石曰：跻上元于中秋之上，未免尚耽绮习。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "雨之为物，能令昼短，能令夜长。",
      "",
      "张竹坡曰：雨之为物，能令天闭眼，能令地生毛，能为水国广封疆。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "古之不传于今者，啸也，剑术也，弹棋也，打球也。",
      "",
      "黄九烟曰：古之绝胜于今者，官妓、女道士也。",
      "张竹坡曰：今之绝胜于古者，能吏也，猾棍也，无耻也。",
      "庞天池曰：今之必不能传于后者，八股也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "诗僧时复有之，若道士之能诗者，不啻空谷足音，何也？",
      "",
      "毕右万曰：僧、道能诗，亦非难事；但惜僧、道不知禅玄耳。",
      "顾天石曰：道于三教中，原属第三。应是根器最钝人做，那得会诗！轩辕弥明，昌黎寓言耳。",
      "尤谨庸曰：僧家势利第一，能诗次之。",
      "倪永清曰：我所恨者，辟谷之法不传。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "当为花中之萱草，毋为鸟中之杜鹃。",
      "",
      "袁翔甫补评曰：萱草忘忧，杜鹃啼血。悲欢哀乐，何去何从？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 物之稚者，皆不可厌，惟驴独否。",
      "",
      "黄略似曰：物之老者，皆可厌；惟松与梅则否。",
      "倪永清曰：惟癖于驴者，则不厌之。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "女子自十四五岁至二十四五岁，此十年中，无论燕、秦、吴、越，其音大都娇媚动人；一睹其貌，则美恶判然矣。“耳闻不如目见”，于此益信。",
      "",
      "吴听翁曰：我向以耳根之有余，补目力之不足；今读此，乃知卿言亦复佳也。",
      "江含徵曰：帘为妓衣，亦殊有见。",
      "张竹坡曰：家有少年丑婢者，当令隔屏私语，灭烛侍寝。何如？",
      "倪永清曰：若逢关貌而恶声者，又当何如？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "寻乐境，乃学仙；避苦趣，乃学佛。佛家所谓“极乐世界”者，盖谓众苦之所不到也。",
      "",
      "江含徵曰：著败絮行荆棘中，固是苦事；彼披忍辱铠者，亦未得优游自到也。",
      "陆云士曰：空诸所有，受即是空。其为苦乐，不足言矣，故学佛优于学仙。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "富贵而劳悴，不若安闲之贫贱；贫贱而骄傲，不若谦恭之富贵。",
      "",
      "曹实庵曰：富贵而又安闲，自能谦恭也。",
      "许师六曰：富贵而又谦恭，乃能安闲耳。",
      "张竹坡曰：谦恭安闲，乃能长富贵也。",
      "张迂庵曰：安闲乃能骄傲，劳悴则必谦恭。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "目不能自见，鼻不能自嗅，舌不能自舐，手不能自握，惟耳能自闻其声。",
      "",
      "弟木山曰：岂不闻心不在焉、听而不闻乎？兄其诳我哉！",
      "张竹坡曰：心能自信。",
      "释师昂曰：古德云：眉与目不相识，只为太近。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "凡声皆宜远听，惟听琴则远近皆宜。",
      "",
      "王名友曰：松涛声、瀑布声、箫笛声、潮声、读书声、钟声、梵声，皆宜远听；惟琴声、度曲声、雪声，非至近不能得其离合抑扬之妙。",
      "庞天池曰：凡色皆宜近看，惟山色远近皆宜。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "目不能识字，其闷尤过于盲；手不能执管，其苦更甚于哑。",
      "",
      "陈鹤山曰：君独未知今之不识字、不握管者，其乐尤过于不盲、不哑者也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "并头联句，交颈论文，宫中应制，历使属国，皆极人间乐事。",
      "",
      "狄立人曰：既已并头、交颈，即欲联句、论文，恐亦有所不暇。",
      "汪舟次曰：历使属国，殊不易易。",
      "孙松坪曰：邯郸旧梦，对此惘然。",
      "张竹坡曰：并头、交颈，乐事也；联句、论文，亦乐事也。是以两乐并为一乐者，则当以两夜并一夜方妙。然其乐一刻，胜于一日矣。",
      "沈契掌曰：恐天亦见妒。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "《水浒传》武松诘蒋门神云：“为何不姓李？”此语殊妙。盖姓实有佳有劣，如华、如柳、如云、如苏、如乔，皆极风韵；若夫毛也、赖也、焦也、牛也，则皆尘于目而棘于耳者也。",
      "",
      "先渭求曰：然则君为何不姓李耶？",
      "张竹坡曰：止闻今张昔李，不闻今李昔张也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "花之宜于目而复宜于鼻者，梅也，菊也，兰也，水仙也，珠兰也，莲也；止宜于鼻者，橼也，桂也，瑞香也，栀子也，茉莉也，木香也，玫瑰也，腊梅也。余则皆宜于目者也。花与叶俱可观者，秋海棠为最，荷次之，海棠、酴(tu)醾 (mi）、虞美人、水仙又次之；叶胜于花者，止雁来红、美人蕉而已；花与叶俱不足观者，紫薇也，辛夷也。",
      "",
      "周星远曰：山老可当花阵一面。",
      "张竹坡曰：以一叶而能胜诸花者，此君也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "高语山林者，辄不喜谈市朝事。审若此，则当并废《史》、《汉》诸书而不读矣。盖诸书所载者，皆古之市朝也。",
      "",
      "张竹坡曰：高语者，必是虚声处士；真入山者，方能经纶市朝。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "云之为物，或崔巍如山，或潋滟如水，或如人，或如兽，或如鸟毳，或如鱼鳞；故天下万物皆可画，惟云不能画。世所画云，亦强名耳。",
      "",
      "何蔚宗曰：天下百官皆可做，惟教官不可做。做教官者，皆谪戍耳。",
      "张竹坡曰：云有反面、正面，有阴阳、向背，有层次、内外。细观其与日相映，则知其明处乃一面，暗处又一面。尝谓古今无一画云手，不谓《幽梦影》中先得我心。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "值太平世，生湖山郡；官长廉静，家道优裕；娶妇贤淑，生子聪慧。人生如此，可云全福。",
      "",
      "许筱林曰：若以粗笨愚蠢之人当之，则负却造物。",
      "江含徵曰：此是黑面老子要思量做鬼处。",
      "吴岱观曰：过屠门而大嚼，虽不得肉，亦且快意。",
      "李荔园日：贤淑、聪慧，尤贵永年，否则福不全。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "天下器玩之类，其制日工，其价日贱，毋惑乎民之贫也。",
      "",
      "张竹坡曰：由于民贫，故益工；而益贱，若不贫，如何肯贱？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "养花胆瓶，其式之高低大小，须与花相称；而色之浅深浓淡，又须与花相反。",
      "",
      "程穆倩曰：足补袁中郎《瓶史》所未逮。",
      "张竹坡曰：夫如此，有不甘去南枝而生香于几案之右者乎！名花心足矣。",
      "王宓草曰：须知相反者，正欲其相称也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "春雨如恩诏，夏雨如赦书，秋雨如挽歌。",
      "",
      "张谐石曰：我辈居恒苦饥，但愿夏雨如馒头耳。",
      "张竹坡曰：赦书太多，亦不甚妙。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "十岁为神童，二十、三十为才子，四十、五十为名臣，六十为神仙，可谓全人矣。",
      "",
      "江含徵曰：此却不可知，盖神童原有仙骨故也，只恐中间做名臣时，堕落名利场中耳。",
      "杨圣藻曰：人孰不想？难得有此全福！",
      "张竹坡曰：神童、才子由于己，可能也；名臣由于君，仙由于天，不可必也。",
      "顾天石曰：六十神仙，似乎太早。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 武人不苟战，是为武中之文；文人不迂腐，是为文中之武。",
      "",
      "梅定九曰：近日文人不迂腐者颇多，心斋亦其一也。",
      "顾天石曰：然则心斋直谓之武夫可乎？笑笑。",
      "王司直曰：是真文人，必不迂腐。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 文人讲武事，大都纸上谈兵；武将论文章，半属道听途说。",
      "",
      "吴街南曰：今之武将讲武事，亦属纸上谈兵；今之文人论文章，大都道听途说。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "斗方止三种可存：佳诗文一也，新题目二也，精款式三也。",
      "",
      "闵宾连日：近年斗方名士甚多，不知能入吾心斋彀中否也？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "情必近于痴而始真，才必兼乎趣而始化。",
      "",
      "陆云士曰：真情种真才子能为此言。",
      "顾天石曰：才兼乎趣，非心斋不足当之。",
      "尤慧珠曰：余情而痴则有之，才而趣则未能也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "凡花色之娇媚者，多不甚香；瓣之千层者，多不结实。甚矣！全才之难也！兼之者，其惟莲乎！",
      "",
      "殷日戒曰：花、叶、根、实无所不空，亦无不适于用，莲则全有其德者也。",
      "贯玉曰：莲花易谢，所谓有全才而无全福也。",
      "王丹麓曰：我欲荔枝有好花，牡丹有佳实，方妙。",
      "尤谨庸曰：全才必为人所忌，莲花故名君子。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "著得一部新书，便是千秋大业；注得一部古书，允为万世宏功。",
      "",
      "黄交三曰：世间难事，注书第一。大要于极寻常书，要看出作者苦心。",
      "张竹坡曰：注书无难，天使人得安居无累，有可以注书之时与地为难耳。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "延名师训子弟，入名山习举业，丐名士代捉刀，三者都无是处。",
      "",
      "陈康畴曰：大抵名而已矣，好歹原未必著意。",
      "殷日戒曰：况今之所谓名乎！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "积画以成字，积字以成句，积句以成篇，谓之文。文体日增，至八股而遂止。如古文、如诗、如赋、如词、如曲、如说部、如传奇小说，皆自无而有。方其未有之时，固不料后来之有此一体也。逮既有此一体之后，又若天造地设，为世必应有之物。然自明以来，未见有创一体裁新人耳目者。遥计百年之后，必有其人，惜乎不及见耳！",
      "",
      "陈康畴曰：天下事，从意起。山来今日既作此想，安知其来生不即为此辈翻新之士乎！惜乎今人不及知耳。",
      "陈鹤山曰：此是先生应以创体身得度者，即现创体身而为设法。",
      "孙恺似曰：读心斋别集，拈四子书题，以五七言韵体行之，无不入妙，叹其独绝。此则直可当先生自序也。",
      "张竹坡曰：见及于此，是必能创之者。吾拭目以待新裁。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 云映日而成霞，泉挂岩而成瀑。所托者异，而名亦因之。此友道之所以可贵也。",
      "",
      "张竹坡曰：非日而云不映，非岩而泉不挂。此友道之所以当择也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "大家之文，吾爱之慕之，吾愿学之；名家之文，吾爱之慕之，吾不敢学之。学大家而不得，所谓“刻鹄不成尚类鹜”也；学名家而不得，则是“画虎不成反类狗”矣。",
      "",
      "黄旧樵曰：我则异于是，最恶世之貌为大家者。",
      "殷日戒曰：彼不曾闯其藩篱，乌能窥其阃奥！只说得隔壁话耳。",
      "张竹坡曰：今人读得一两句名家，便自称大家矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "由戒得定，由定得慧，勉强渐近自然；炼精化气，炼气化神，清虚有何渣滓！",
      "",
      "袁中江曰：此二氏之学也。吾儒何独不然！",
      "陆云士曰：《楞严经》、《参同契》精义尽涵在内。",
      "尤悔庵曰：极平常语，然道在是矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "南北东西，一定之位也；前后左右，无定之位也。",
      "",
      "张竹坡曰：闻天地昼夜旋转，则此东西南北，亦无定之位也。或者天地外贮此天地者，当有一定耳。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "予尝谓二氏不可废，非袭夫大养济院之陈言也。盖名山胜境，我辈每思褰裳就之，使非琳宫梵刹，则倦时无可驻足，饥时谁与授餐！忽有疾风暴雨，五大夫果真足恃乎？又或丘壑深邃，非一日可了。岂能露宿以待明日乎？虎豹蛇虺能保其不为人患乎？又或为士大夫所有，果能不问主人，任我之登陟凭吊，而莫之禁乎？##不特此也。甲之所有，乙思起而夺之，是启争端也。祖父之所创建，子孙贫，力不能修葺。其倾颓之状，反足令山川减色矣。##然此特就名山胜境言之耳。即城市之内，与夫四达之衢，亦不可少此一种。客游可作居停，一也；长途可以稍憩，二也；夏之茗，冬之姜汤，复可以济役夫负戴之困，三也。凡此皆就事理言之，非二氏福报之说也。",
      "",
      "释中洲曰：此论一出，量无悭檀越矣。",
      "张竹坡曰：如此处置此辈甚妥。但不得令其于人家丧事诵经，吉事拜忏；装金为像，铸铜作身；房如宫殿，器御钟鼓，动说因果；虽饮酒食肉，娶妻生子，总无不可。",
      "石天外曰：天地生气，大抵五十年一聚。生气一聚，必有刀兵、饥馑、瘟疫以收其生气。此古今一治一乱，必然之数也。自佛入中国，用剃度出家法，绝其后嗣，天地盖欲以佛节古今之生气也。所以，唐、宋、元、明以来，剃度者多，而刀兵去刀数稍减于春秋、战国、秦、汉诸时也。然则佛氏且未必无功于天地，宁特人类已哉！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "虽不善书，而笔砚不可不精；虽不业医，而验方不可不存；虽不工弈，而楸枰不可不备。",
      "",
      "江含徵曰：虽不善饮，而良酝不可不藏，此坡仙之所以为坡仙也。",
      "顾天石曰：虽不好色，而美女妖童不可不蓄。",
      "毕右万曰：虽不习武，而弓矢不可不张。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "方外不必戒酒，但须戒俗；红裙不必通文，但须得趣。",
      "",
      "朱其恭曰：以不戒酒之方外，遇不通文之红裙，必有可观。",
      "陈定九曰：我不善饮，而方外不饮酒者誓不与之语；红裙若不识趣，亦不乐与近。",
      "释浮村曰：得居士此论，我辈可放心豪饮矣。",
      "弟东囿曰：方外并戒了化缘，方妙。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "梅边之石宜古，松下之石宜拙，竹傍之石宜瘦，盆内之石宜巧。",
      "",
      "周星远曰：论石至此，直可作九品中正。",
      "释中洲曰：位置相当，足见胸次。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "律己宜带秋气，处世宜带春气。",
      "",
      "孙松楸曰：君子所以有矜群而无争党也。",
      "胡静夫曰：合夷、惠为一人，吾愿亲炙之。",
      "尤悔庵曰：皮里春秋。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "厌催租之败意，亟宜早早完粮；喜老衲之谈禅，难免常常布施。",
      "",
      "释中洲曰：居士辈之实情，吾僧家之私冀，直被一笔写出矣。",
      "瞎尊者曰：我不会谈禅，亦不敢妄求布施，惟闲写青山卖耳。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "松下听琴，月下听箫，涧边听瀑布，山中听梵呗，觉耳中别有不同。",
      "",
      "张竹坡曰：其不同处，有难于向不知者道。",
      "倪永清曰：识得不同二字，方许享此清听。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "月下听禅，旨趣益远；月下说剑，肝胆益真；月下论诗，风致益幽；月下对美人，情意益笃。",
      "",
      "袁士旦曰：溽暑中赴华筵，冰雪中应考试，阴雨中对道学先生，与此况味何如？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "有地上之山水，有画上之山水，有梦中之山水，有胸中之山水。地上者，妙在丘壑深邃；画上者，妙在笔墨淋漓；梦中者，妙在景象变幻；胸中者，妙在位置自如。",
      "",
      "周星远曰：心斋《幽梦影》中文字，其妙亦在景象变幻。",
      "殷日戒曰：若诗文中之山水，其幽深变幻更不可以名状。",
      "江含徵曰：但不可有面上之山水。",
      "余香祖曰：余境况不佳，水穷山尽矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "一日之计种蕉，一岁之计种竹，十年之计种柳，百年之计种松。",
      "",
      "周星远曰：千秋之计，其著书乎？",
      "张竹坡曰：百世之计种德。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "春雨宜读书，夏雨宜弈棋，秋雨宜检藏，冬雨宜饮酒。",
      "",
      "周星远曰：四时惟秋雨最难听，然予谓无分今雨、旧雨，听之要皆宜于饮也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "诗文之体，得秋气为佳；词曲之体，得春气为佳。",
      "",
      "江含徵曰：调有惨淡悲伤者，亦须相称。",
      "殷日戒曰：陶诗，欧文，亦似以春气胜。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "抄写之笔墨，不必过求其佳；若施之缣素，则不可不求其佳。诵读之书籍，不必过求其备；若以供稽考，则不可不求其备。游历之山水，不必过求其妙；若因之卜居，则不可不求其妙。",
      "",
      "冒辟疆曰：外遇之女色，不必过求其美；若以作姬妾，则不可不求其美。",
      "倪永清曰：观其区处条理，所在经济可知。",
      "王司直曰：求其所当求，而不求其所不必求。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "人非圣贤，安能无所不知！只知其一，惟恐不止其一，复求知其二者，上也；止知其一，因人言始知有其二者，次也；止知其一，人言有其二而莫之信者，又其次也；止知其一，恶人言有其二者，斯下之下矣。",
      "",
      "周星远曰：兼听则聪，心斋所以深于知也。",
      "倪永清曰：圣贤大学问，不意于清语得之。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "史官所纪者，直世界也；职方所载者，横世界也。",
      "",
      "袁中江曰：众宰官所治者，斜世界也。",
      "尤悔庵曰：普天下所行者，混沌世界也。",
      "顾天石曰：吾尝思天上之天堂，何处筑基？地下之地狱，何处出气？世界固有不可思议者！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "先天八卦，竖看者也；后天八卦，横看者也。",
      "",
      "吴街南曰：横看竖看，皆看不著。",
      "钱目天曰：何如袖手旁观！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "藏书不难，能看为难；看书不难，能读为难；读书不难，能用为难；能用不难，能记为难。",
      "",
      "洪去芜曰：心斋以“能记”次于“能用”之后，想亦苦记性不如耳。世固有能记而不能用者。",
      "王端人曰：能记、能用，方是真藏书人。",
      "张竹坡曰：能记固难，能行尤难。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "求知己于朋友易，求知己于妻妾难，求知己于君臣则尤难之难。",
      "",
      "王名友曰：求知己于妾易，求知己于妻难，求知己于有妾之妻尤难。",
      "张竹坡曰：求知己于兄弟亦难。",
      "江含徵曰：求知己于鬼神则反易耳。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "何谓善人？无损于世者，则谓之善人；何谓恶人？有害于世者，则谓之恶人。",
      "",
      "江含徵曰：尚有有害于世而反邀善人之誉，此实为好利而显为名高者，则又恶人之尤。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "有工夫读书，谓之福；有力量济人，谓之福；有学问著述，谓之福；无是非到耳，谓之福；有多闻、直谅之友，谓之福。",
      "",
      "殷日戒曰：我本薄福人，宜行求福事，在随时儆醒而已。",
      "杨圣藻曰：在我者可必，在人者不能必。",
      "王丹麓曰：备此福者，惟我心斋。",
      "李水樵曰：五福骈臻固佳，苟得其半者，亦不得谓之无福。",
      "倪永清曰：直谅之友，富贵人久拒之矣，何心斋反求之也？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "人莫乐于闲，非无所事事之谓也。闲则能读书，闲则能游名胜，闲则能交益友，闲则能饮酒，闲则能著书。天下之乐，孰大于是？",
      "",
      "陈鹤山曰：然则正是极忙处。",
      "黄交三曰：闲字前，有止敬功夫，方能到此。",
      "尤悔庵曰：昔人云“忙里偷闲”，闲而可偷，盗亦有道矣。",
      "李若金曰：闲固难得。有此五者，方不负闲字。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "文章是案头之山水，山水是地上之文章。",
      "",
      "李圣许曰：文章必明秀，方可作案头山水；山水必曲折，乃可名地上文章。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "平上去入，乃一定之至理。然入声之为字也少，不得谓凡字皆有四声也。世之调平仄者，于入声之无其字者，往往以不相合之音隶于其下。为所隶者，苟无平上去之三声，则是以寡妇配鳏夫，犹之可也。若所隶之字自有其平上去之三声，而欲强以从我，则是干有夫之妇矣，其可乎？姑就诗韵言之，如东、冬韵，无入声者也，今人尽调之以东、董、冻、督。夫督之为音，当附于都、睹、妒之下；若属之于东、董、冻，又何以处夫都、睹、妒乎？若东、都二字俱以督字为入声，则是一妇而两夫矣。三江无入声者也，今人尽调之以江、讲、绛、觉，殊不知觉之为音，当附于交、绞、教之下者也。诸如此类，不胜其举。然则如之何而后可？曰：鳏者听其鳏，寡者听其寡，夫妇全者安其全，各不相干而已矣。（东、冬、欢、桓、寒、山、真、文、元、渊、先、天、庚、青、侵、盐、咸诸部皆无入声者也。屋、沃内如秃、独、鹄、束等字，乃鱼、虞韵，内都、图等字之入声；卜、木、六、仆等字，乃五歌部之入声；玉、菊、狱、育等字，乃尤部之入声；三觉、十药，当属于萧、肴、豪；质、锡、职、缉，当属于支、微、齐。质内之桔、卒，物内之郁、屈，当属于虞、鱼；物内之勿、物等音，无平上去者也；讫、乞等，四支之入声也。陌部乃佳、灰之半，开、来等字之入声也。月部之月、厥、阙、谒等及屑、叶二部，古无平上去，而今则为中州韵内车、遮诸字之入声也。伐、发等字及曷部之括、适及八黠全部，又十五合内诸字，又十七洽全部，皆六麻之入声也。曷内之撮、阔等字，合部之合、盒数字，皆无平上去者也。若以缉、合、叶、洽为闭口韵，则止当谓之无平上去之寡妇，而不当调之以侵、寝、缉、咸、喊、陷、洽也。）",
      "",
      "石天外曰：中州韵无入声，是有夫无妇，天下皆成旷夫世界矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "《水浒传》是一部怒书，《西游记》是一部悟书，《金瓶梅》是一部哀书。",
      "",
      "江含徵曰：不会看《金瓶梅》，而只学其淫，是爱东坡者，但喜吃东坡肉耳。",
      "殷日戒曰：《幽梦影》是一部快书。",
      "朱其恭曰：余谓《幽梦影》是一部趣书。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "读书最乐，若读史书，则喜少怒多；究之怒处，亦乐处也。",
      "",
      "张竹坡曰：读到喜、怒俱忘，是大乐境。",
      "陆云士曰：余尝有句云：“读《三国志》，无人不为刘；读《南宋书》，无人不冤岳。”第人不知怒处亦乐处耳。怒而能乐，惟善读史者知之。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "发前人未发之论，方是奇书；言妻子难言之情，乃为密友。",
      "",
      "孙恺似曰：前二语，是心斋著书本领。",
      "毕右万曰：奇书我却有数种，如人不肯看何？",
      "陆云士曰：《幽梦影》一书所发者，皆未发之论；所言者，皆难言之情。欲语羞雷同，可以题赠。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "一介之士，必有密友。密友不必定是刎颈之交。大率虽千百里之遥，皆可相信，而不为浮言所动；闻有谤之者，即多方为之辩析而后已；事之宜行宜止者，代为筹画决断；或事当利害关头，有所需而后济者，即不必与闻，亦不虑其负我与否，竟为力承其事。此皆所谓密友也。",
      "",
      "殷日戒曰：后段更见恳切周详，可以想见其为人矣。",
      "石天外曰：如此密友，人生能得几个？仆愿心斋先生当之。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "风流自赏，只容花鸟趋陪；真率谁知？合受烟霞供养。",
      "",
      "江含徵曰：东坡有云：当此之时，若有所思，而无所思。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "万事可忘，难忘者名心一段；千般易淡，未淡者美酒三杯。",
      "",
      "张竹坡曰：是闻鸡起舞，酒后耳热气象。",
      "王丹麓曰：予性不耐饮，美酒亦易淡。所最难忘者，名耳。",
      "陆云士曰：惟恐不好名。丹麓此言，具见真处。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "芰荷可食，而亦可衣；金石可器，而亦可服。",
      "",
      "张竹坡曰：然后知濂溪不过为衣食计耳。",
      "王司直曰：今之为衣食计者，果似濂溪否？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "宜于耳，复宜于目者，弹琴也，吹箫也；宜于耳，不宜于目者，吹笙也，擪(ye)管也。",
      "",
      "李圣许曰：宜于目不宜于耳者，狮子吼之美妇人也；不宜于目并不宜于耳者，面目可憎、语言无味之纨袴子也。",
      "庞天池曰：宜于耳复宜于目者，巧言令色也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "看晓妆，宜于傅粉之后。",
      "",
      "余淡心曰：看晚妆，不知心斋以为宜于何时？",
      "周冰持曰：不可说！不可说！",
      "黄交三曰：水晶帘下看梳头，不知尔时曾傅粉否？",
      "庞天池曰：看残妆，宜于微醉后，然眼花撩乱矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "我不知我之生前，当春秋之季，曾一识西施否？当典午之时，曾一看卫玠否？当义熙之世，曾一醉渊明否？当天宝之代，曾一睹太真否？当元丰之朝，曾一晤东坡否？##千古之上相思者，不止此数人。而此数人则其尤甚者，故姑举之以概其余也。",
      "",
      "杨圣藻曰：君前生曾与诸君周旋，亦未可知，但今生忘之耳。",
      "纪伯紫曰：君之前生，或竞是渊明、东坡诸人，亦未可知。",
      "王名友曰：不特此也！心斋自云：“愿来生为绝代佳人！”又安知西施、太真不即为其前生耶！",
      "郑破水曰：赞叹爱慕，千古一情。美人不必为妻妾，名士不必为朋友，又何必问之前生也耶！心斋真情痴也。",
      "陆云士曰：余尝有诗曰：“自昔闻佛言，人有轮回事。前生为古人，不知何姓氏！或览青史中，若与他人遇！”竟与心斋同情，然大逊其奇快！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "我又不知在隆、万时，曾于旧院中交几名妓？眉公、伯虎、若士、赤水诸君，曾共我谈笑几回？茫茫宇宙，我今当向谁问之耶！",
      "",
      "江含徵曰：死者有知，则良晤匪遥。如各化为异物，吾未如之何也已！",
      "顾天石曰：具此襟情，百年后当有恨不与心斋周旋者，则吾幸矣！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "文章是有字句之锦绣，锦绣是无字句之文章，两者同出于一原。姑即粗迹论之，如金陵，如武林，如姑苏，书林之所在，即机杼之所在也。",
      "",
      "袁翔甫补评曰：若兰回文，是有字句之锦绣也；落花水面，是无字句之文章也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "予尝集诸法帖字为诗，字之不复而多者，莫善于《千字文》。然诗家目前常用之字，犹苦其未备。如天文之烟霞风雪，地理之江山塘岸，时令之春霄晓暮，人物之翁僧渔樵，花木之花柳苔萍，鸟兽之蜂蝶莺燕，宫室之台槛轩窗，器用之舟船壶杖，人事之梦忆愁恨，衣服之裙袖锦绮，饮食之茶浆饮酌，身体之须眉韵态，声色之红绿香艳，文史之骚赋题吟，数目之一三双半，皆无其字。《千字文》且然，况其他乎？",
      "",
      "黄仙裳曰：山来此种诗，竟似为我而设。",
      "顾天石曰：使其皆备，则《千字文》不为奇矣！吾尝于千字之外另集千字，而已不可复得，更奇。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "花不可见其落，月不可见其沉，美人不可见其夭。",
      "",
      "朱其恭曰：君言谬矣！洵如所云，则美人必见其发白齿豁，而后快耶！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "种花须见其开，待月须见其满，著书须见其成，美人须见其畅适，方有实际。否则皆为虚设。",
      "",
      "王璞庵曰：此条与上条互相发明。盖曰“花不可见其落”耳，必须见其开也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "惠施多方，其书五车；虞卿以穷愁著书，今皆不传。不知书中果作何语？我不见古人，安得不恨！",
      "",
      "王仔园曰：想亦与《幽梦影》相类耳！",
      "顾天石曰：古人所读之书，所著之书，若不被秦人所烧尽，则奇奇怪怪，可供今人刻画者，知复何限！然如《幽梦影》等书出，不必思古人矣。",
      "倪永清曰：有著书之名，而不见书，省人多少指摘！",
      "庞天池曰：我独恨古人不见心斋！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "以松花为粮，以松实为香，以松枝为麈尾，以松阴为步障，以松涛为鼓吹。山居得乔松百余章，真乃受用不尽。",
      "",
      "施愚山曰：君独不记曾有“松多大蚁”之恨耶！",
      "江含徵曰：松多大蚁，不妨便为蚁王。",
      "石天外曰：坐乔松下，如在水晶宫中见万顷波涛总在头上，真仙境也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "玩月之法，皎洁则宜仰观，朦胧则宜俯视。",
      "",
      "孔东塘曰：深得玩月三昧。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "孩提之童，一无所知，目不能辨美恶，耳不能判清浊，鼻不能别香臭。至若味之甘苦，则不第知之，且能取之弃之。告子以甘食、悦色为性，殆指此类耳。",
      "",
      ""
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "凡事不宜刻，若读书则不可不刻；凡事不宜贪，若买书则不可不贪；凡事不宜痴，若行善，则不可不痴。",
      "",
      "余淡心曰：“读书不可不刻”，请去一“读”字，移以赠我，何如？",
      "张竹坡曰：我为刻书累，请并去一“不”字。",
      "杨圣藻曰：行善不痴，是邀名矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "酒可好，不可骂座；色可好，不可伤生；财可好，不可昧心；气可好，不可越理。",
      "",
      "袁中江曰：如灌夫使酒，文园病肺，昨夜南塘一出，马上挟章台柳归，亦自无妨，觉愈见英雄本色也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "文名可以当科第，俭德可以当货财，清闲可以当寿考。",
      "",
      "聂晋人曰：若名人而登甲第，富翁而不骄奢，寿翁而又清闲，便是蓬壶三岛中人也。",
      "范汝受曰：此亦是贫贱文人无所事事，自为慰藉云耳；恐亦无实在受用处也。",
      "曾青藜曰：“无事此静坐，一日似两日。若活七十年，便是百四十。”此是清闲当寿考注脚。",
      "石天外曰：得《老子》“退一步”法。",
      "顾天石曰：予生平喜游，每逢佳山水，辄留连不去，亦自谓“可当园亭之乐”。质之心斋，以为然否？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "不独诵其诗、读其书是尚友古人，即观其字画，亦是尚友古人处。",
      "",
      "张竹坡曰：能友字画中之古人，则九原皆为之感泣矣！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "无益之施舍，莫过于斋僧；无益之诗文，莫甚于祝寿。",
      "",
      "张竹坡曰：无益之心思，莫过于忧贫；无益之学问，莫过于务名。",
      "殷简堂曰：若诗文有笔资，亦未尝不可。",
      "庞天池曰：有益之施舍，莫过于多送我《幽梦影》几册。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "妾美不如妻贤，钱多不如境顺。",
      "",
      "张竹坡曰：此所谓“竿头欲进步”者。然妻不贤，安用妾美？钱不多，那得境顺？",
      "张迂庵曰：此盖谓二者不可得兼，舍一而取一者也。",
      "又曰：世固有钱多而境不顺者。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "创新庵不若修古庙，读生书不若温旧业。",
      "",
      "张竹坡曰：是真会读书者，是真读过万卷书者，是真一书曾读过数遍者。",
      "顾天石曰：惟《左传》、《楚词》、马、班、杜、韩之诗文，及《水浒》、《西厢》、《还魂》等书，虽读百遍不厌。此外皆不耐温者矣，奈何！",
      "王安节曰：今世建生祠，又不若创茅庵。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "字与画同出一原，观六书始于象形，则可知已。",
      "",
      "江含徵曰：有不可画之字，不得不用六法也。",
      "张竹坡曰：千古人未经道破，却一口拈出。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 忙人园亭，宜与住宅相连；闲人园亭，不妨与住宅相远。",
      "",
      "张竹坡曰：真闲人，必以园亭为住宅。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "酒可以当茶，茶不可以当酒；诗可以当文，文不可以当诗；曲可以当词，词不可以当曲；月可以当灯，灯不可以当月；笔可以当口，口不可以当笔；婢可以当奴，奴不可以当婢。",
      "",
      "江含徵曰：婢当奴，则太亲，吾恐“忽闻河东狮子吼”耳！",
      "周星远曰：奴亦有可以当婢处，但未免稍逊耳。",
      "又曰：近时士大夫往往耽此癖。吾辈驰骛之流，盗此虚名，亦欲效颦相尚；滔滔者天下皆是也，心斋岂未识其故乎？",
      "张竹坡曰：婢可以当奴者，有奴之所有者也；奴不可以当婢者，有婢之所同有，无婢之所独有者也。",
      "弟木山曰：兄于饮食之顷，恐月不可以当灯。",
      "余湘客曰：以奴当婢，小姐权时落后也。",
      "宗子发曰：惟帝王家不妨以奴当婢，盖以有阉割法也。每见人家奴子出入主母卧房，亦殊可虑。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "胸中小不平，可以酒消之；世间大不平，非剑不能消也。",
      "",
      "周星远曰：“看剑引杯长。”一切不平皆破除矣。",
      "张竹坡曰：此平世的剑术，非隐娘辈所知。",
      "张迂庵曰：苍苍者未必肯以太阿假人，似不能代作空空儿也。",
      "尤悔庵曰：龙泉、太阿，汝知我者，岂止苏子美以一斗读《汉书》耶！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "不得已而谀之者，宁以口，毋以笔；不可耐而骂之者，亦宁以口，毋以笔。",
      "",
      "孙豹人曰：但恐未必能自主耳！",
      "张竹坡曰：上句立品，下句立德。",
      "张迂庵曰：匪惟立德，亦以免祸。",
      "顾天石曰：今人笔不谀人，更无用笔之处矣。心斋不知此苦，还是唐、宋以上人耳！",
      "陆云士曰：古《笔铭》曰：“毫毛茂茂，陷水可脱，陷文不活。”正此谓也。亦有谀以笔而实讥之者，亦有骂以笔而若誉之者。总以不笔为高。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "多情者必好色，而好色者未必尽属多情；红颜者必薄命，而薄命者未必尽属红颜；能诗者必好酒，而好酒者未必尽属能诗。",
      "",
      "张竹坡曰：情起于色者，则好色也，非情也；祸起于颜色者，则薄命在红颜，否则亦止曰命而已矣！",
      "洪秋士曰：世亦有能诗而不好酒者。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "梅令人高，兰令人幽，菊令人野，莲令人淡，春海棠令人艳，牡丹令人豪，蕉与竹令人韵，秋海棠令人媚，松令人逸，桐令人清，柳令人感。",
      "",
      "张竹坡曰：美人令众卉皆香，名士令群芳俱舞。",
      "尤谨庸曰：读之惊才绝艳，堪采入《群芳谱》中。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "物之能感人者，在天莫如月，在乐莫如琴，在动物莫如鹃，在植物莫如柳。",
      "",
      ""
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "妻、子颇足累人，羡和靖梅妻鹤子；奴、婢亦能供职，喜志和樵婢渔奴。",
      "",
      "尤悔庵曰：梅妻鹤子，樵婢渔童，可称绝对。人生眷属，得此足矣！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "涉猎虽曰无用，犹胜于不通古今；清高固然可嘉，莫流于不识时务。",
      "",
      "黄交三曰：南阳抱膝时，原非清高者可比。",
      "江含徵曰：此是心斋经济语。",
      "张竹坡曰：不合时宜，则可；不达时务，奚其可？",
      "尤悔庵曰：名言！名言！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "所谓美人者，以花为貌，以鸟为声，以月为神，以柳为态，以玉为骨，以冰雪为肤，以秋水为姿，以诗词为心，吾无间然矣。",
      "",
      "冒辟疆曰：合古今灵秀之气，庶几铸此一人。",
      "江含徵曰：还要有松蘖之操才好。",
      "黄交三曰：论美人而曰“以诗词为心”，真是闻所未闻！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "蝇集人面，蚊嘬人肤，不知以人为何物！",
      "",
      "陈康畴曰：应是头陀转世，意中但求布施也。",
      "释菌人曰：不堪道破！",
      "张竹坡曰：此《南华》精髓也。",
      "尤悔庵曰：正以人之血肉只堪供蝇蚊咀嚼耳。以我视之，人也；自蝇蚊视之，何异腥膻臭腐乎！",
      "陆云士曰：集人面者，非蝇而蝇；嘬人肤者，非蚊而蚊。明知其为人也，而集之、嘬之，更不知其以人为何物！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "有山林隐逸之乐而不知享者，渔樵也，农圃也，缁黄也；有园亭姬妾之乐而不能享、不善享者，富商也，大僚也。",
      "",
      "弟木山曰：有山珍海错而不能享者，庖人也；有牙签玉轴而不能读者，蠹鱼也，书贾也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "黎举云：“欲令梅聘海棠，枨子(想是橙)臣樱桃，以芥嫁笋，但时不同耳！”予谓物各有偶，拟必于伦。今之嫁娶，殊觉未当。如梅之为物，品最清高；棠之为物，姿极妖艳。即使同时，亦不可为夫妇。不若梅聘梨花，海棠嫁杏，橼臣佛手，荔枝臣樱桃，秋海棠嫁雁来红，庶几相称耳。至若以芥嫁笋，笋如有知，必受河东狮子之累矣。",
      "",
      "弟木山曰：余尝以芍药为牡丹后，因作贺表一通。兄曾云：“但恐芍药未必肯耳！”",
      "石天外曰：花神有知，当以花果数升谢蹇修矣。",
      "姜学在曰：雁来红做新郎，真个是老少年也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "五色有太过，有不及，惟黑与白无太过。",
      "",
      "杜茶村曰：君独不闻唐有李太白乎？",
      "江含徵曰：又不闻“玄之又玄”乎？",
      "尤悔庵曰：知此道者，其惟弈乎！老子曰：“知其白，守其黑。”"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "许氏《说文》分部，有止有其部，而无所属之字者，下必注云：“凡某之属，皆从某。”赘句殊觉可笑，何不省此一句乎？",
      "",
      "谭公子日：此独民县到任告示耳。",
      "王司直日：此亦古史之遗。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "阅《水浒传》，至鲁达打镇关西、武松打虎，因思人生必有一桩极快意事，方不枉在生一场。即不能有其事，亦须著得一种得意之书，庶几无憾耳！（如李太白有贵妃捧砚事，司马相如有文君当垆事，严子陵有足加帝腹事，王之涣、王昌龄有旗亭画壁事，王子安有顺风过江作《滕王阁序》事之类。）",
      "",
      "张竹坡曰：此等事，必须无意中方做得来。",
      "陆云士曰：心斋所著得意之书颇多，不止一打快活林、一打景阳冈称快意矣。",
      "弟木山曰：兄若打中山狼，更极快意。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "春风如酒，夏风如茗，秋风如烟，如姜芥。",
      "",
      "许筠庵曰：所以“秋风客”气味狠辣。",
      "张竹坡日：安得东风夜夜来！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "冰裂纹极雅，然宜细不宜肥。若以之作窗栏，殊不耐观也。（冰裂纹须分大小，先作大冰裂，再于每大块之中作小冰裂，方佳。）",
      "",
      "江含徵曰：此便是哥窑纹也。",
      "靳熊封曰：“一片冰心在玉壶”，可以移赠。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "鸟声之最佳者，画眉第一，黄鹂、百舌次之。然黄鹂、百舌，世未有笼而畜之者。其殆高士之俦，可闻而不可屈者耶。",
      "",
      "江含徵曰：又有“打起黄莺儿”者，然则亦有时用他不着。",
      "陆云士曰：“黄鹂住久浑相识，欲别频啼四五声。”来去有情，正不必笼而畜之也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "不治生产，其后必致累人；专务交游，其后必致累己。",
      "",
      "杨圣藻曰：晨钟夕磬，发人深省。",
      "冒巢民曰：若在我，虽累己、累人，亦所不悔。",
      "宗子发曰：累己犹可，若累人，则不可矣。",
      "江含徵曰：今之人未必肯受你累，还是自家稳些的好。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "昔人云：“妇人识字，多致诲淫。”予谓此非识字之过也。盖识字则非无闻之人，其淫也，人易得而知耳。",
      "",
      "张竹坡曰：此名士持身，不可不加谨也。",
      "李若金曰：贞者识字愈贞，淫者不识字亦淫。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "善读书者，无之而非书：山水亦书也，棋酒亦书也，花月亦书也；善游山水者，无之而非山水：书史亦山水也，诗酒亦山水也，花月亦山水也。",
      "",
      "陈鹤山曰：此方是真善读书人，善游山水人。",
      "黄交三曰：善于领会者，当作如是观。",
      "江含徵曰：五更卧被，时有无数山水书籍在眼前胸中。",
      "尤悔庵曰：山耶，水耶，书耶，一而二，二而三，三而一者也。",
      "陆云士曰：妙舌如环，真慧业文人之语。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "园亭之妙，在丘壑布置，不在雕绘琐屑。往往见人家园亭，屋脊墙头，雕砖镂瓦，非不穷极工巧，然未久即坏，坏后极难修葺，是何如朴素之为佳乎！",
      "",
      "江含徵曰：世间最令人神怆者，莫如名园雅墅，一经颓废，风台月榭，埋没荆棘。故昔之贤达，有不欲置别业者。予尝过琴虞，留题名园，句有云：“而今绮砌雕栏在，剩与园丁作业钱。”盖伤之也。",
      "弟木山曰：予尝悟作园亭与作光棍二法。园亭之善，在多回廊；光棍之恶，在能结讼。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "清宵独坐，邀月言愁；良夜孤眠，呼蛩语恨。",
      "",
      "袁士旦曰：令我百端交集。",
      "黄孔植曰：此逆旅无聊之况，心斋亦知之乎！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "官声采于舆论，豪右之口与寒乞之口俱不得其真；花案定于成心，艳媚之评与寝陋之评概恐失其实。",
      "",
      "黄九烟曰：先师有言：“不如乡人之善者，好之；其不善者，恶之。”",
      "李若金曰：豪右而不讲分上，寒乞而不望推恩者，亦未尝无公论。",
      "倪永清曰：我谓众人唾骂者，其人必有可观。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "胸藏丘壑，城市不异山林；兴寄烟霞，阎浮有如蓬岛。",
      "",
      ""
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "梧桐为植物中清品，而形家独忌之，甚且谓“梧桐大如斗，主人往外走”，若竟视为不祥之物也者。夫剪桐封弟，其为宫中之桐可知；而卜世最久者，莫过于周。俗言之不足据，类如此夫！",
      "",
      "江含徵曰：爱碧梧者，遂艰于白镪。造物盖忌之，故靳之也。有何吉凶、休咎之可关！只是打秋风时，光棍样可厌耳！",
      "尤悔庵曰：“梧桐生矣，于彼朝阳”，《诗》言之矣。",
      "倪永清曰：心斋为梧桐雪千古之奇冤，百卉俱当九顿。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "多情者，不以生死易心；好饮者，不以寒暑改量；喜读书者，不以忙闲作辍。",
      "",
      "朱其恭曰：此三言者，皆是心斋自为写照。",
      "王司直日：我愿饮酒、读《离骚》，至死方辍，何如？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "蛛为蝶之敌国，驴为马之附庸。",
      "",
      "周星远曰：妙论解颐，不数晋人危语、隐语。",
      "黄交三曰：自开辟以来，未闻有此奇论。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "立品，须发乎宋人之道学；涉世，须参以晋代之风流。",
      "",
      "方宝臣曰：真道学，未有不风流者。",
      "张竹坡曰：夫子自道也。",
      "胡静夫曰：予赠金陵前辈赵容庵句云：“文章鼎立庄骚外，杖履风流晋宋间。”今当移赠山老。",
      "倪永清曰：等闲地位，却是个双料圣人。",
      "陆云士曰：有不风流之道学，有风流之道学；有不道学风流，有道学之风流，毫厘千里。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "古谓禽兽亦知人伦。予谓匪独禽兽也，即草木亦复有之。牡丹为王，芍药为相，其君臣也；南山之乔，北山之梓，其父子也；荆之闻分而枯，闻不分而活，其兄弟也；莲之并蒂，其夫妇也；兰之同心，其朋友也。",
      "",
      "江含徵曰：纲常伦理，今日几于扫地，合向花木鸟兽中求之。",
      "又曰：心斋不喜迂腐，此却有腐气。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "豪杰易于圣贤，文人多于才子。",
      "",
      "张竹坡曰：豪杰不能为圣贤，圣贤未有不豪杰。文人才子亦然。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "牛与马，一仕而一隐也；鹿与豕，一仙而一凡也。",
      "",
      "杜茶村曰：田单之火牛，亦曾效力疆场；至马之隐者，则绝无之矣。若武王归马于华山之阳，所谓“勒令致仕”者也。",
      "张竹坡曰：“莫与儿孙作马牛”，盖为后人审出处语也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "古今至文，皆血泪所成。",
      "",
      "吴晴岩曰：山老《清泪痕》一书，细看皆是血泪。",
      "江含徵曰：古今恶文，亦纯是血。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "情之一字，所以维持世界；才之一字，所以粉饰乾坤。",
      "",
      "吴雨若曰：世界原从情字生出，有夫妇，然后有父子；有父子，然后有兄弟；有兄弟，然后有朋友；有朋友，然后有君臣。",
      "释中洲曰：情与才缺一不可。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "孔子生于东鲁。东者，生方，故礼乐文章，其道皆自无而有。释迦生于西方。西者，死地，故受想行识，其教皆自有而无。",
      "",
      "吴街南曰：佛游东土，佛入生方；人望西天，岂知是寻死地。呜呼，西方之人兮，之死靡他！",
      "殷日戒曰：孔子只勉人生时用功，佛氏只教人死时作主，各自一意。",
      "倪永清曰：盘古生于天心，故其人在不有不无之间。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "有青山方有绿水，水惟借色于山；有美酒便有佳诗，诗亦乞灵于酒。",
      "",
      "李圣许曰：有青山绿水，乃可酌美酒而咏佳诗。是诗酒又发端于山水也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 严君平，以卜讲学者也；孙思邈，以医讲学者也；诸葛武侯，以出师讲学者也。",
      "",
      " 殷日戒曰：心斋殆又以《幽梦影》讲学者耶！",
      " 戴田友曰：如此讲学，才可称道学先生。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "人则女美于男，禽则雄华于雌，兽则牝牡无分者也。",
      "",
      "杜于皇曰：人亦有男美于女者，此尚非确论。",
      "徐松之曰：此是茶村兴到之言，亦非定论。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "镜不幸而遇嫫母，砚不幸而遇俗子，剑不幸而遇庸将，皆无可奈何之事。",
      "",
      "杨圣藻曰：凡不幸者，皆可以此概之。",
      "闵宾连日：心斋案头无一佳砚，然诗、文绝无一点尘俗气。此又砚之大幸也。",
      "曹冲谷曰：最无可奈何者，佳人定随痴汉。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "天下无书则已，有则必当读；无酒则已，有则必当饮；无名山则已，有则必当游；无花月则已，有则必当赏玩；无才子佳人则已，有则必当爱慕怜惜。",
      "",
      "弟木山日：谈何容易！即吾家黄山，几能得一到耶？"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "秋虫春鸟，尚能调声弄舌，时吐好音；我辈搦管拈毫，岂可甘作鸦鸣牛喘！",
      "",
      "吴园次曰：牛若不喘，宰相安肯问之？",
      "张竹坡曰：宰相不问科律，而问牛喘，真是文章司命！",
      "倪永清曰：世皆以鸦呜牛喘为凤歌鸾唱，奈何！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 媸颜陋质，不与镜为仇者，亦以镜为无知之死物耳。使镜而有知，必遭扑破矣。",
      "",
      " 江含徵曰：镜而有知，遇若辈早已回避矣。",
      " 张竹坡曰：镜而有知，必当化媸为妍。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "吾家公艺，恃百忍以同居，千古传为美谈。殊不知忍而至于百，则其家庭乖戾睽隔之处，正未易更仆数也。",
      "",
      "江含徵曰：然除了一忍，更无别法。",
      "顾天石曰：心斋此论，先得我心。忍以治家可耳；奈何进之高宗，使忍以养成武氏之祸哉！",
      "倪永清曰：若用“忍”字，则百犹嫌少。否则以“剑”字处之，足矣。或曰“出家”二字，足以处之。",
      "王安节曰：惟其乖戾睽隔，是以要忍。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "九世同居，诚为盛事。然止当与割股、庐墓者作一例看。可以为难矣，不可以为法也，以其非中庸之道也。",
      "",
      "洪去芜曰：古人原有“父子异宫”之说。",
      "沈契掌曰：必居天下之广居而后可。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "作文之法，意之曲折者，宜写之以显浅之词；理之显浅者，宜运之以曲折之笔。题之熟者，参之以新奇之想；题之庸者，深之以关系之论。至于窘者舒之使长，缛者删之使简，俚者文之使雅，闹者摄之使静，皆所谓裁制也。",
      "",
      "陈康畴曰：深得作文三昧语。",
      "张竹坡曰：所谓节制之师。",
      "王丹麓曰：文家秘旨，和盘托出，有功作者不浅。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "笋为蔬中尤物，荔枝为果中尤物，蟹为水中尤物，酒为饮食中尤物，月为天文中尤物，西湖为山水中尤物，词曲为文字中尤物。",
      "",
      "张南村曰：《幽梦影》可为书中尤物。",
      "陈鹤山曰：此一则又为《幽梦影》中尤物。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "买得一本好花，犹且爱护而怜惜之，矧其为解语花乎！",
      "",
      "周星远曰：性至之语，自是君身有仙骨，世人那得知其故耶！",
      "石天外曰：此一副心，令我念佛数声。",
      "李若金曰：花能解语，而落于粗恶武夫，或遭狮吼戕贼，虽欲爱护，何可得？",
      "王司直曰：此言是恻隐之心，即是是非之心。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "观手中便面，足以知其人之雅俗，足以识其人之交游。",
      "",
      "李圣许曰：今人以笔资丐名人书画，名人何尝与之交游！吾知其手中便面虽雅，而其人则俗甚也。心斋此条，犹非定论。",
      "毕蝎谷曰：人苟肯以笔资丐名人书画，则其人犹有雅道存焉，世固有并不爱此道者。",
      "钱目天曰：二说皆然。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 水为至污之所会归，火为至污之所不到。若变不洁为至洁，则水火皆然。",
      "",
      " 江含徵曰：世间之物，宜投诸水火者不少，盖喜其变也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "貌有丑而可观者，有虽不丑而不足观者；文有不通而可爱者，有虽通而极可厌者。此未易与浅人道也。",
      "",
      "陈康畴曰：相马于牝牡骊黄之外者，得之矣。",
      "李若金曰：究竟可观者，必有奇怪处；可爱者，必无大不通。",
      "梅雪坪曰：虽通而可厌，便可谓之不通。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 游玩山水，亦复有缘。苟机缘未至，则虽近在数十里之内，亦无暇到也。",
      "",
      "张南村曰：予晤心斋时，询其曾游黄山否。心斋对以“未游”，当是机缘未至耳。",
      "陆云士曰：余慕心斋者十年。今戊寅之冬，始得一面。身到黄山恨其晚，而正未晚也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "贫而无谄，富而无骄，古人之所贤也；贫而无骄，富而无谄，今人之所少也。足以知世风之降矣。",
      "",
      "许耒庵曰：战国时已有“贫贱骄人”之说矣。",
      "张竹坡曰：有一人一时而对此谄、对彼骄者，更难！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "昔人欲以十年读书、十年游山、十年检藏。予谓检藏尽可不必十年，只二三载足矣。若读书与游山，虽或相倍蓰，恐亦不足以偿所愿也。必也，如黄九烟前辈之所云，人生必三百年而后可乎？",
      "",
      "江含徵曰：昔贤原谓尽则安能，但身到处，莫放过耳。",
      "孙松坪曰：吾乡李长蘅先生爱湖上诸山，有“每个峰头住一年”之句。然则黄九烟先生所云，犹恨其少。",
      "张竹坡曰：今日想来，彭祖反不如马迁。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "宁为小人之所骂，毋为君子之所鄙；宁为盲主司之所摈弃，毋为诸名宿之所不知。",
      "",
      "陈康畴曰：世之人自今以后，慎毋骂心斋也。",
      "江含徵曰：不独骂也，即打亦无妨，但恐鸡肋不足以安尊拳耳！",
      "张竹坡曰：后二句足少平吾恨。",
      "李若金曰：不为小人所骂，便是乡愿；若为君子所鄙，断非佳士。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "傲骨不可无，傲心不可有。无傲骨则近于鄙夫，有傲心不得为君子。",
      "",
      "吴街南曰：立君子之侧，骨亦不可傲；当鄙夫之前，心亦不可不傲。",
      "石天外曰：道学之言，才人之笔。",
      "庞笔奴曰：现身说法，真实妙谛。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "蝉为虫中之夷、齐，蜂为虫中之管、晏。",
      "",
      "崔青峙曰：心斋可谓虫之董狐。",
      "吴镜秋曰：蚊是虫中酷吏，蝇是虫中游客。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "曰痴、曰愚、曰拙、曰狂，皆非好字面，而人每乐居之；曰奸、曰黠、曰强、曰佞，反是，而人每不乐居之，何也？",
      "",
      "江含徵曰：有其名者无其实，有其实者避其名。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "唐、虞之际，音乐可感鸟兽。此盖唐、虞之鸟兽，故可感耳。若后世之鸟兽，恐未必然。",
      "",
      "洪去芜曰：然则鸟兽亦随世道为升降耶？",
      "陈康畴日：后世之鸟兽，应是后世之人所化身，即不无升降，正未可知。",
      "石天外曰：鸟兽自是可感，但无唐、虞音乐耳。",
      "毕右万曰：后世之鸟兽，与唐、虞无异，但后世之人迥不同耳！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "痛可忍，而痒不可忍；苦可耐，而酸不可耐。",
      "",
      "陈康畴曰：余见酸子偏不耐苦。",
      "张竹坡曰：是痛、痒关心语。",
      "余香祖曰：痒不可忍，须倩麻姑搔背。",
      "释牧堂曰：若知痛痒、辨苦酸，便是居士悟处。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "镜中之影，著色人物也；月下之影，写意人物也。镜中之影，钩边画也；月下之影，没骨画也。月中山河之影，天文中地理也；水中星月之象，地理中天文也。",
      "",
      "恽叔子曰：绘空镂影之笔。",
      "石天外曰：此种著色写意，能令古今善画人一齐搁笔。",
      "沈契掌曰：好影子俱被心斋先生画著。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "能读无字之书，方可得惊人妙句；能会难通之解，方可参最上禅机。",
      "",
      "黄交三曰：山老之学，从悟而入，故常有彻天彻地之言。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "若无诗酒，则山水为具文；若无佳丽，则花月皆虚设。",
      "",
      ""
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "才子而美姿容，佳人而工著作，断不能永年者。匪独为造物之所忌，盖此种原不独为一时之宝，乃古今万世之宝，故不欲久留人世，以取亵耳！",
      "",
      "郑破水曰：千古伤心，同声一哭。",
      "王司直曰：千古伤心者，读此可以不哭矣！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 陈平封曲逆侯，《史》、《汉》注皆云“音去遇”。予谓此是北人土音耳。若南人四音俱全，似仍当读作本音为是。（北人于唱曲之曲，亦读如去字。）",
      "",
      "孙松坪曰：曲逆，今定县也。众水潆洄，势曲而流逆。予尝为土人订之，心斋重发吾覆矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "古人四声俱备，如“六”、“国”二字皆入声也。今梨园演苏秦剧，必读“六”为“溜”，读“国”为“鬼”，从无读入声者。然考之《诗经》，如“良马六之”、“无衣六兮”之类，皆不与去声叶，而叶祝告燠；“国”字皆不与上声叶，而叶入陌质韵。则是古人似亦有入声，未必尽读“六”为“溜”，读“国”为“鬼”也。",
      "",
      "弟木山曰：梨园演苏秦，原不尽读“六国”为“溜鬼”，大抵以曲调为别。若曲是南调，则仍读入声也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "闲人之砚，固欲其佳；而忙人之砚，尤不可不佳。娱情之妾，固欲其美；而广嗣之妾，亦不可不美。",
      "",
      "江含徵曰：砚美下墨可也，妾美招妒奈何？",
      "张竹坡曰：妒在妾，不在美。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " 如何是独乐乐，曰鼓琴；如何是与人乐乐，曰弈棋；如何是与众乐乐，曰马吊。",
      "",
      "蔡铉升曰：独乐乐，与人乐乐，孰乐？曰不若与人。与少乐乐，与众乐乐，孰乐？曰不若与少。",
      "王丹麓曰：我与蔡君异。独畏人为鬼阵，见则必乱其局而后已。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "不待教而为善为恶者，胎生也；必待教而后为善为恶者，卵生也；偶因一事之感触而突然为善为恶者，湿生也（如周处、戴渊之改过，李怀光反叛之类）；前后判若两截，究非一日之故者，化生也（如唐玄宗、卫武公之类）。",
      "",
      ""
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "凡物皆以形用，其以神用者，则镜也、符印也、日晷也、指南针也。",
      "",
      "袁中江曰：凡人皆以形用。其以神用者，圣贤也，仙也，佛也。",
      "黄虞外士曰：凡物之用皆形，而其所以然者，神也。镜凸凹而易其肥瘦，符印以专一而主其神机，日晷以恰当而定准则，指南以灵动而活其针缝。是皆神而明之存乎人矣。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "才子遇才子，每有怜才之心；美人遇美人，必无惜美之意。我愿来世托为绝代佳人，一反其局而后快。",
      "",
      "陈鹤山曰：谚云：“鲍老当筵笑郭郎，笑他舞袖大郎当。若教鲍老当筵舞，转更郎当舞袖长。”则为之奈何？",
      "郑蕃修曰：俟心斋来世为佳人时再议。",
      "余湘客曰：古亦有“我见犹怜”者。",
      "倪永清曰：再来时不可忘却。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "予尝欲建一无遮大会，一祭历代才子，一祭历代佳人。俟遇有真正高僧，即当为之。",
      "",
      "顾天石曰：君若果有此盛举，请迟至二三十年之后，则我亦可以拜领盛情也。",
      "释中洲曰：我是真正高僧，请即为之，何如？不然，则此二种沉魂滞魄，何日而得解脱耶？",
      "江含徵曰：折柬虽具，而未有定期，则才子佳人亦复怨声载道。",
      "又曰：我恐非才子而冒为才子，非佳人而冒为佳人。虽有十万八千母陀罗臂，亦不能具香厨法膳也，心斋以为然否？",
      "释远峰曰：中洲和尚，不得夺我施主！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "圣贤者，天地之替身。",
      "",
      "石天外曰：此语大有功名教，敢不伏地拜倒！",
      "张竹坡曰：圣贤者，乾坤之帮手。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "天极不难做，只须生仁人君子有才德者二三十人足矣。君一、相一、冢宰一，及诸路总制、抚军是也。",
      "",
      "黄九烟曰：吴歌有云：“做天切莫做四月天。”可见天亦有难做之时。",
      "江含徵曰：天若好做，又不须女娲氏补之。",
      "尤谨庸曰：天不做天，只是做梦。奈何！奈何！",
      "倪永清曰：天若都生善人，君相皆当袖手，便可无为而治。",
      "陆云士曰：极诞极奇之话，极真极确之话。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "掷“升官图”，所重在德，所忌在赃。何一登仕版，辄与之相反耶？",
      "",
      "江含徵曰：所重在德，不过是要赢几文钱耳！",
      "沈契掌曰：仕版原与纸版不同！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "动物中有三教焉：蛟、龙、麟、凤之属，近于儒者也；猿、狐、鹤、鹿之属，近于仙者也；狮子、牯牛之属，近于释者也。##植物中有三教焉：竹、梧、兰、蕙之属，近于儒者也；蟠桃、老桂之属，近于仙者也；莲花、薝蔔之属，近于释者也。",
      "",
      "顾天石曰：请高唱《西厢》一句，一个通彻三教九流。",
      "石天外曰：众人碌碌，动物中蜉蝣而已；世人峥嵘，植物中荆棘而已。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "佛氏云：“日月在须弥山腰。”果尔，则日月必是绕山横行而后可。苟有升有降，必为山巅所碍矣。又云：“地上有阿耨达池，其水四出，流入诸印度。”又云：“地轮之下为水轮，水轮之下为风轮，风轮之下为空轮。”余谓此皆喻言人身也。须弥山喻人首，日月喻两目；池水四出喻血脉流通，地轮喻此身，水为便溺，风为泄气。此下则无物也。",
      "",
      "释远峰曰：却被此公道破。",
      "毕右万曰：乾坤交后，有三股大气：一呼吸、二盘旋、三升降。呼吸之气，在八卦为震、巽，在天地为风、雷，为海潮，在人身为鼻息；盘旋之气，在八卦为坎、离，在天地为日、月，在人身为两目，为指尖、发顶罗纹，在草木为树节、蕉心；升降之气，在八卦为艮、兑，在天地为山、泽，在人身为髓液便溺，为头颅、肚腹，在草木为花叶之萌、雕，为树梢之向天、树根之入地。知此，而寓言之出于二氏者，皆可类推而悟。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "苏东坡和陶诗，尚遗数十首。予尝欲集坡句以补之，苦于韵之弗备而止。如《责子诗》中“不识六与七”、“但觅梨与栗”，“七”字与“栗”字，皆无其韵也。",
      "",
      ""
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "予尝偶得句，亦殊可喜。惜无佳对，遂未成诗。其一为“枯叶带虫飞”，其一为“乡月大于城”。姑存之，以俟异日。",
      "",
      ""
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      " “空山无人，水流花开”二句，极琴心之妙境；“胜固欣然，败亦可喜”二句，极手谈之妙境；“帆随湘转，望衡九面”二句，极泛舟之妙境；“胡然而天，胡然而帝”二句，极美人之妙境。",
      "",
      ""
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "镜与水之影，所受者也；日与灯之影，所施者也；月之有影，则在天者为受，而在地者为施也。",
      "",
      "郑破水曰：受、施二字，深得阴阳之理。",
      "庞天池曰：幽梦之影，在心斋为施，在笔奴为受。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "水之为声有四：有瀑布声，有流泉声，有滩声，有沟浍声；风之为声有三：有松涛声，有秋叶声，有波浪声；雨之为声有二：有梧叶、荷叶上声，有承檐溜竹筒中声。",
      "",
      "弟木山曰：数声之中，惟水声最为厌。以其无已时，甚聒人耳也。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "文人每好鄙薄富人，然于诗文之佳者，又往往以金玉、珠玑、锦绣誉之，则又何也？",
      "",
      "陈鹤山曰：犹之富贵家张山癯野老落木荒村之画耳。",
      "江含徵曰：富人嫌其悭且俗耳，非嫌其珠玉文绣也。",
      "张竹坡曰：不文，虽穷可鄙；能文，虽富可敬。",
      "陆云士曰：竹坡之言，是真公道说话！",
      "李若金曰：富人之可鄙者，在吝，或不好史、书，或畏交游，或趋炎热而轻忽寒士。若非然者，则富翁大有裨益人处，何可少之！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "能闲世人之所忙者，方能忙世人之所闲。",
      "",
      ""
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "先读经，后读史，则论事不谬于圣贤；既读史，复读经，则观书不徒为章句。",
      "",
      "黄交三曰：宋儒语录中不可多得之句。",
      "陆云士曰：先儒著书法，累牍连章，不若心斋数言道尽。",
      "王宓草曰：妄论经、史者，还宜退而读经。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "居城市中，当以画幅当山水，以盆景当苑囿，以书籍当朋友。",
      "",
      "周星远曰：究是心斋偏重独乐乐！",
      "王司直曰：心斋先生置身于画中矣！"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "乡居须得良朋始佳，若田夫樵子仅能辨五谷而测晴雨，久且数，未免生厌矣。而友之中又当以能诗为第一，能谈次之，能画次之，能歌又次之，解觞政者又次之。",
      "",
      "江含徵曰：说鬼话者，又次之。",
      "殷日戒曰：奔走于富贵之门者，自应以善说鬼话为第一，而诸客次之。",
      "倪永清曰：能诗者，必能说鬼话。",
      "陆云士曰：三说递进，愈转愈妙，滑稽之雄。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "玉兰，花中之伯夷也(高而且洁)；葵，花中之伊尹也(倾心向日)；莲，花中之柳下惠也(污泥不染)。鹤，鸟中之伯夷也(仙品)；鸡，鸟中之伊尹也(司晨)；莺，鸟中之柳下惠也(求友)。",
      "",
      ""
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "无其罪而虚受恶名者，蠹鱼也（蛀书之虫另是一种，其形如蚕蛹而差小）；有其罪而恒逃清议者，蜘蛛也。",
      "",
      "张竹坡曰：自是老吏断狱。",
      "李若金曰：予尝有除蛛网说，则讨之未尝无人。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "臭腐化为神奇，酱也，乳也，金汁也；至神奇化为臭腐，则是物皆然。",
      "",
      "袁中江曰：神奇不化臭腐者，黄金也、真诗文也。",
      "王司直曰：曹操、王安石文字，亦是神奇出于臭腐。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "黑与白交，黑能污白，白不能掩黑；香与臭混，臭能胜香，香不能敌臭。此君子小人相攻之大势也。",
      "",
      "弟木山曰：人必喜白而恶黑，黜臭而取香，此又君子必胜小人之理也。理在，又乌论乎势！",
      "石天外曰：余尝言：于黑处著一些白，人必惊心骇目，皆知黑处有白；于白处著一些黑，人亦必惊心骇目，以为白处有黑。甚矣！君子之易于形短，小人之易于见长，此不虞之誉、求全之毁所由来也。读此慨然。",
      "倪永清曰：当今以臭攻臭者不少。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "耻之一字，所以治君子；痛之一字，所以治小人。",
      "",
      " 张竹坡曰：若使君子以耻治小人，则有耻且格；小人以痛报君子，则尽忠报国。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "镜不能自照，衡不能自权，剑不能自击。",
      "",
      "倪永清曰：诗不能自传，文不能自誉。",
      "庞天池曰：美不能自见，恶不能自掩。"
    ],
    "tags": [
      "幽梦影"
    ]
  },
  {
    "title": "",
    "author": "张潮",
    "paragraphs": [
      "古人云：“诗必穷而后工。”盖穷则语多感慨，易于见长耳。若富贵中人，既不可忧贫叹贱，所谈者不过风云月露而已，诗安得佳！##苟思所变，计惟有出游一法。即以所见之山川风土、物产人情，或当疮痍兵燹之余，或值旱涝灾棂之后，无一不可寓之诗中。借他人之穷愁，以供我之咏叹，则诗亦不必待穷而后工也。",
      "",
      "张竹坡曰：所以郑监门《流民图》独步千古。",
      "倪永清曰：得意之游，不暇作诗；失意之游，不能作诗。苟能以无意游之，则眼光识力定是不同。",
      "尤悔庵曰：世之穷者多而工诗者少，诗亦不任受过也。"
    ],
    "tags": [
      "幽梦影"
    ]
  },
  {
    "title": "在嶽詠蟬",
    "author": "駱賓王",
    "paragraphs": [
      "西陸蟬聲唱，南冠客思侵。",
      "那堪玄鬢影，來對白頭吟。",
      "露重飛難進，風多響易沈。",
      "無人信高潔，誰爲表予心。"
    ],
    "tags": [
      "唐诗三百首",
      "咏物",
      "咏物诗",
      "五言律诗"
    ]
  },
  {
    "title": "登幽州臺歌",
    "author": "陳子昂",
    "paragraphs": [
      "前不見古人，後不見來者。",
      "念天地之悠悠，獨愴然而涕下。"
    ],
    "tags": [
      "水墨唐诗",
      "唐诗三百首",
      "隋・唐・五代",
      "八年级下册(课外)",
      "伤怀",
      "初中古诗",
      "七言古诗"
    ]
  },
  {
    "title": "經鄒魯祭孔子而歎之",
    "author": "明皇帝",
    "paragraphs": [
      "夫子何爲者？栖栖一代中。",
      "地猶鄹氏邑，宅即魯王宮。",
      "歎鳳嗟身否，傷麟怨道窮。",
      "今看兩楹奠，當與夢時同。"
    ],
    "tags": [
      "唐诗三百首",
      "伤怀",
      "写人",
      "五言律诗"
    ]
  },
  {
    "title": "鼓吹曲辭 將進酒",
    "author": "李白",
    "paragraphs": [
      "君不見黃河之水天上來，奔流到海不復回。",
      "君不見高堂明鏡悲白髮，朝如青絲暮成雪。",
      "人生得意須盡歡，莫使金尊空對月。",
      "天生我材必有用，千金散盡還復來。",
      "烹羊宰牛且爲樂，會須一飲三百杯。",
      "岑夫子，丹丘生，將進酒，杯莫停。",
      "與君歌一曲，請君爲我側耳聽。",
      "鐘鼓饌玉不足貴，但願長醉不復醒。",
      "古來聖賢皆寂寞，惟有飲者留其名。",
      "陳王昔時宴平樂，斗酒十千恣歡謔。",
      "主人何爲言少錢，徑須酤取對君酌。",
      "五花馬，千金裘，呼兒將出換美酒，與爾同銷萬古愁。"
    ],
    "tags": [
      "唐诗三百首",
      "黄河",
      "咏物",
      "抒情",
      "鼓吹曲辞",
      "乐府",
      "宴饮",
      "哲理",
      "水",
      "咏物诗"
    ]
  },
  {
    "title": "橫吹曲辭 出塞 一",
    "author": "王昌齡",
    "paragraphs": [
      "秦時明月漢時關，萬里長征人未還。",
      "但使龍城飛將在，不教胡馬度陰山。"
    ],
    "tags": [
      "唐诗三百首",
      "战争",
      "写景",
      "忧国忧民",
      "爱国",
      "乐府",
      "山",
      "边塞"
    ]
  },
  {
    "title": "橫吹曲辭 出塞",
    "author": "王之渙",
    "paragraphs": [
      "黃砂直上白雲間，一片孤城萬仞山。",
      "羌笛何須怨楊柳，春風不度玉門關。"
    ],
    "tags": [
      "山水",
      "写景",
      "唐诗三百首",
      "乐府",
      "思乡",
      "边塞",
      "将士"
    ]
  },
  {
    "title": "橫吹曲辭 關山月",
    "author": "李白",
    "paragraphs": [
      "明月出天山，蒼茫雲海間。",
      "長風幾萬里，吹度玉門關。",
      "漢下白登道，胡窺青海灣。",
      "由來征戰地，不見有人還。",
      "戍客望邊色，思歸多苦顏。",
      "高樓當此夜，歎息未應閑。"
    ],
    "tags": [
      "唐诗三百首",
      "中秋",
      "边塞",
      "山",
      "思乡",
      "乐府",
      "描写山",
      "写山",
      "征人"
    ]
  },
  {
    "title": "新嫁娘詞三首 三",
    "author": "王建",
    "paragraphs": [
      "三日入廚下，洗手作羹湯。",
      "未諳姑食性，先遣小姑嘗。"
    ],
    "tags": [
      "唐诗三百首",
      "新婚",
      "五言绝句",
      "女子",
      "生活"
    ]
  },
  {
    "title": "故行宮",
    "author": "王建",
    "paragraphs": [
      "寥落古行宮，宮花寂寞紅。",
      "白頭宮女在，閑坐說玄宗。"
    ],
    "tags": [
      "唐诗三百首",
      "隋・唐・五代",
      "怀古",
      "宫怨",
      "五言绝句"
    ]
  },
  {
    "title": "錦瑟",
    "author": "李商隱",
    "paragraphs": [
      "錦瑟無端五十絃，一絃一柱思華年。",
      "莊生曉夢迷蝴蝶，望帝春心託杜鵑。",
      "滄海月明珠有淚，藍田日暖玉生煙。",
      "此情可待成追憶，只是當時已惘然。"
    ],
    "tags": [
      "水墨唐诗",
      "唐诗三百首",
      "思念",
      "七言律诗",
      "抒情",
      "爱情"
    ]
  },
  {
    "title": "蟬",
    "author": "李商隱",
    "paragraphs": [
      "本以高難飽，徒勞恨費聲。",
      "五更疎欲斷，一樹碧無情。",
      "薄宦梗猶汎，故園蕪已平。",
      "煩君最相警，我亦舉家清。"
    ],
    "tags": [
      "水墨唐诗",
      "唐诗三百首",
      "咏物",
      "咏物诗",
      "五言律诗"
    ]
  },
  {
    "title": "樂遊原",
    "author": "李商隱",
    "paragraphs": [
      "向晚意不適，驅車登古原。",
      "夕陽無限好，只是近黃昏。"
    ],
    "tags": [
      "唐诗三百首",
      "惜时",
      "哲理"
    ]
  },
  {
    "title": "夜雨寄北",
    "author": "李商隱",
    "paragraphs": [
      "君問歸期未有期，巴山夜雨漲秋池。",
      "何當共剪西窗燭，却話巴山夜雨時。"
    ],
    "tags": [
      "唐诗三百首",
      "思念",
      "写雨",
      "写景",
      "景中情",
      "初中古诗",
      "高中古诗",
      "七言绝句",
      "爱情",
      "三年级上册",
      "雨",
      "七年级上册(课外)"
    ]
  },
  {
    "title": "韓碑",
    "author": "李商隱",
    "paragraphs": [
      "元和天子神武姿，彼何人哉軒與羲。",
      "誓將上雪列聖恥，坐法宮中朝四夷。",
      "淮西有賊五十載，封狼生貙貙生羆。",
      "不據山河據平地，長戈利矛日可麾。",
      "帝得聖相相曰度，賊斫不死神扶持。",
      "腰懸相印作都統，陰風慘澹天王旗。",
      "愬武古通作牙爪，儀曹外郎載筆隨。",
      "行軍司馬智且勇，十四萬衆猶虎貔。",
      "入蔡縛賊獻太廟，功無與讓恩不訾。",
      "帝曰汝度功第一，汝從事愈宜爲辭。",
      "愈拜稽首蹈且舞，金石刻畫臣能爲。",
      "古者世稱大手筆，此事不繫于職司。",
      "當仁自古有不讓，言訖屢頷天子頤。",
      "公退齋戒坐小閣，濡染大筆何淋漓。",
      "點竄堯典舜典字，塗改清廟生民詩。",
      "文成破體書在紙，清晨再拜鋪丹墀。",
      "表曰臣愈昧死上，詠神聖功書之碑。",
      "碑高三丈字如斗，負以靈鼇蟠以螭。",
      "句奇語重喻者少，讒之天子言其私。",
      "長繩百尺拽碑倒，麤砂大石相磨治。",
      "公之斯文若元氣，先時已入人肝脾。",
      "湯盤孔鼎有述作，今無其器存其辭。",
      "嗚呼聖皇及聖相，相與烜赫流淳熙。",
      "公之斯文不示後，曷與三五相攀追。",
      "願書萬本誦萬過，口角流沫右手胝。",
      "傳之七十有二代，以爲封禪玉檢明堂基。"
    ],
    "tags": [
      "唐诗三百首",
      "叙事",
      "七言古诗",
      "咏史"
    ]
  },
  {
    "title": "風雨",
    "author": "李商隱",
    "paragraphs": [
      "淒涼寶劍篇，羈泊欲窮年。",
      "黃葉仍風雨，青樓自管絃。",
      "新知遭薄俗，舊好隔良緣。",
      "心斷新豐酒，銷愁斗幾千。"
    ],
    "tags": [
      "水墨唐诗",
      "唐诗三百首",
      "风雨",
      "五言律诗",
      "怀才不遇"
    ]
  },
  {
    "title": "寄令狐郎中",
    "author": "李商隱",
    "paragraphs": [
      "嵩雲秦樹久離居，雙鯉迢迢一紙書。",
      "休問梁園舊賓客，茂陵秋雨病相如。"
    ],
    "tags": [
      "唐诗三百首",
      "思念",
      "写景",
      "七言绝句",
      "友情"
    ]
  },
  {
    "title": "隋宮",
    "author": "李商隱",
    "paragraphs": [
      "紫泉宮殿鎖煙霞，欲取蕪城作帝家。",
      "玉璽不緣歸日角，錦帆應是到天涯。",
      "于今腐草無螢火，終古垂楊有暮鴉。",
      "地下若逢陳後主，豈宜重問後庭花。"
    ],
    "tags": [
      "唐诗三百首",
      "隋・唐・五代",
      "七言律诗",
      "讽刺",
      "咏史"
    ]
  },
  {
    "title": "籌筆驛",
    "author": "李商隱",
    "paragraphs": [
      "猿鳥猶疑畏簡書，風雲常爲護儲胥。",
      "徒令上將揮神筆，終見降王走傳車。",
      "管樂有才終不忝，關張無命欲何如。",
      "他年錦里經祠廟，梁父吟成恨有餘。"
    ],
    "tags": [
      "水墨唐诗",
      "唐诗三百首",
      "隋・唐・五代",
      "七言律诗",
      "典故",
      "写人",
      "咏史怀古"
    ]
  },
  {
    "title": "無題二首 一",
    "author": "李商隱",
    "paragraphs": [
      "昨夜星辰昨夜風，畫樓西畔桂堂東。",
      "身無綵鳳雙飛翼，心有靈犀一點通。",
      "隔座送鉤春酒暖，分曹射覆蠟燈紅。",
      "嗟余聽鼓應官去，走馬蘭臺類斷蓬。"
    ],
    "tags": [
      "唐诗三百首",
      "宴饮",
      "七言律诗",
      "爱情",
      "相思",
      "感慨",
      "组诗"
    ]
  },
  {
    "title": "無題四首 一",
    "author": "李商隱",
    "paragraphs": [
      "來是空言去絕踪，月斜樓上五更鐘。",
      "夢爲遠別啼難喚，書被催成墨未濃。",
      "蠟照半籠金翡翠，麝熏微度繡芙蓉。",
      "劉郎已恨蓬山遠，更隔蓬山一萬重。"
    ],
    "tags": [
      "唐诗三百首",
      "思念",
      "记梦",
      "七言律诗",
      "爱情"
    ]
  },
  {
    "title": "無題四首 二",
    "author": "李商隱",
    "paragraphs": [
      "颯颯東風細雨來，芙蓉塘外有輕雷。",
      "金蟾齧鏁燒香入，玉虎牽絲汲井迴。",
      "賈氏窺簾韓掾少，宓妃留枕魏王才。",
      "春心莫共花爭發，一寸相思一寸灰。"
    ],
    "tags": [
      "唐诗三百首",
      "相思",
      "女子",
      "爱情",
      "七言律诗"
    ]
  },
  {
    "title": "落花",
    "author": "李商隱",
    "paragraphs": [
      "高閣客竟去，小園花亂飛。",
      "參差連曲陌，迢遰送斜暉。",
      "腸斷未忍掃，眼穿仍欲歸。",
      "芳心向春盡，所得是沾衣。"
    ],
    "tags": [
      "水墨唐诗",
      "唐诗三百首",
      "咏物",
      "五言律诗",
      "写花",
      "抒怀",
      "花",
      "咏物诗"
    ]
  },
  {
    "title": "爲有",
    "author": "李商隱",
    "paragraphs": [
      "爲有雲屏無限嬌，鳳城寒盡怕春宵。",
      "無端嫁得金龜壻，辜負香衾事早朝。"
    ],
    "tags": [
      "唐诗三百首",
      "七言绝句",
      "怨情"
    ]
  },
  {
    "title": "無題",
    "author": "李商隱",
    "paragraphs": [
      "相見時難別亦難，東風無力百花殘。",
      "春蠶到死絲方盡，蠟炬成灰淚始乾。",
      "曉鏡但愁雲鬢改，夜吟應覺月光寒。",
      "蓬山此去無多路，青鳥殷勤爲探看。"
    ],
    "tags": [
      "唐诗三百首",
      "思念",
      "七言律诗",
      "八年级下册(课外)",
      "初中古诗",
      "爱情"
    ]
  },
  {
    "title": "瑤池",
    "author": "李商隱",
    "paragraphs": [
      "瑤池阿母綺窗開，黃竹歌聲動地哀。",
      "八駿日行三萬里，穆王何事不重來。"
    ],
    "tags": [
      "唐诗三百首",
      "七言绝句",
      "神话",
      "讽刺"
    ]
  },
  {
    "title": "春雨",
    "author": "李商隱",
    "paragraphs": [
      "悵臥新春白袷衣，白門寥落意多違。",
      "紅樓隔雨相望冷，珠箔飄燈獨自歸。",
      "遠路應悲春晼晚，殘宵猶得夢依稀。",
      "玉璫緘札何由達，萬里雲羅一雁飛。"
    ],
    "tags": [
      "水墨唐诗",
      "唐诗三百首",
      "写雨",
      "七言律诗",
      "爱情",
      "雨"
    ]
  },
  {
    "title": "常娥",
    "author": "李商隱",
    "paragraphs": [
      "雲母屏風燭影深，長河漸落曉星沈。",
      "常娥應悔偷靈藥，碧海青天夜夜心。"
    ],
    "tags": [
      "唐诗三百首",
      "孤独",
      "中秋",
      "写人",
      "三年级下册",
      "七言绝句",
      "小学古诗"
    ]
  },
  {
    "title": "無題二首 二",
    "author": "李商隱",
    "paragraphs": [
      "重帷深下莫愁堂，臥後清宵細細長。",
      "神女生涯原是夢，小姑居處本無郎。",
      "風波不信菱枝弱，月露誰教桂葉香。",
      "直道相思了無益，未妨惆悵是清狂。"
    ],
    "tags": [
      "唐诗三百首",
      "思念",
      "七言律诗",
      "抒情",
      "爱情"
    ]
  },
  {
    "title": "賈生",
    "author": "李商隱",
    "paragraphs": [
      "宣室求賢訪逐臣，賈生才調更無倫。",
      "可憐夜半虛前席，不問蒼生問鬼神。"
    ],
    "tags": [
      "唐诗三百首",
      "隋・唐・五代",
      "托古讽今",
      "七言绝句",
      "怀才不遇"
    ]
  },
  {
    "title": "涼思",
    "author": "李商隱",
    "paragraphs": [
      "客去波平檻，蟬休露滿枝。",
      "永懷當此節，倚立自移時。",
      "北斗兼春遠，南陵寓使遲。",
      "天涯占夢數，疑誤有新知。"
    ],
    "tags": [
      "唐诗三百首",
      "愁思",
      "五言律诗"
    ]
  },
  {
    "title": "北青蘿",
    "author": "李商隱",
    "paragraphs": [
      "殘陽西入崦，茅屋訪孤僧。",
      "落葉人何在，寒雲路幾層。",
      "獨敲初夜磬，閑倚一枝藤。",
      "世界微塵裏，吾寧愛與憎。"
    ],
    "tags": [
      "唐诗三百首",
      "寻访",
      "五言律诗"
    ]
  },
  {
    "title": "赤壁",
    "author": "李商隱",
    "paragraphs": [
      "折戟沈沙鐵未銷，自將磨洗認前朝。",
      "東風不與周郎便，銅雀春深鎖二喬。"
    ],
    "tags": [
      "唐诗三百首",
      "隋・唐・五代",
      "战争",
      "八年级下册(课内)",
      "初中古诗",
      "七言绝句",
      "咏史怀古",
      "怀才不遇"
    ]
  },
  {
    "title": "章臺夜思",
    "author": "韋莊",
    "paragraphs": [
      "清瑟怨遙夜，遶弦風雨哀。",
      "孤燈聞楚角，殘月下章臺。",
      "芳草已云暮，故人殊未來。",
      "鄉書不可寄，秋雁又南迴。"
    ],
    "tags": [
      "水墨唐诗",
      "唐诗三百首",
      "怀人",
      "思乡",
      "五言律诗"
    ]
  },
  {
    "title": "金陵圖",
    "author": "韋莊",
    "paragraphs": [
      "誰謂傷心畫不成，畫人心逐世人情。",
      "君看六幅南朝事，老木寒雲滿故城。"
    ],
    "tags": [
      "隋・唐・五代",
      "唐诗三百首",
      "题画",
      "七言绝句",
      "咏史怀古",
      "带有地名",
      "地名"
    ]
  },
  {
    "title": "臺城",
    "author": "韋莊",
    "paragraphs": [
      "江雨霏霏江草齊，六朝如夢鳥空啼。",
      "無情最是臺城柳，依舊煙籠十里堤。"
    ],
    "tags": [
      "水墨唐诗",
      "唐诗三百首",
      "隋・唐・五代",
      "写景",
      "抒情",
      "咏史怀古"
    ]
  },
  {
    "title": "宮詞",
    "author": "薛逢",
    "paragraphs": [
      "十二樓中盡曉妝，望仙樓上望君王。",
      "鎖銜金獸連環冷，水滴銅龍晝漏長。",
      "雲髻罷梳還對鏡，羅衣欲換更添香。",
      "遙窺正殿簾開處，袍袴宮人掃御牀。"
    ],
    "tags": [
      "唐诗三百首",
      "宫怨",
      "七言律诗"
    ]
  },
  {
    "title": "楚江懷古三首 一",
    "author": "馬戴",
    "paragraphs": [
      "露氣寒光集，微陽下楚丘。",
      "猨啼洞庭樹，人在木蘭舟。",
      "廣澤生明月，蒼山夾亂流。",
      "雲中君不降，竟夕自悲秋。"
    ],
    "tags": [
      "唐诗三百首",
      "洞庭湖",
      "写景",
      "五言律诗",
      "怀古"
    ]
  },
  {
    "title": "灞上秋居",
    "author": "馬戴",
    "paragraphs": [
      "灞原風雨定，晚見鴈行頻。",
      "落葉他鄉樹，寒燈獨夜人。",
      "空園白露滴，孤壁野僧隣。",
      "寄臥郊扉久，何門致此身。"
    ],
    "tags": [
      "水墨唐诗",
      "唐诗三百首",
      "孤独",
      "秋天",
      "五言律诗",
      "怀才不遇"
    ]
  },
  {
    "title": "馬嵬坡",
    "author": "鄭畋",
    "paragraphs": [
      "[玄]宗回馬楊妃死，雲雨雖亡日月新。",
      "終是聖明天子事，景陽宮井又何人。"
    ],
    "tags": [
      "唐诗三百首",
      "七言绝句",
      "带有地名",
      "咏史",
      "地名"
    ]
  },
  {
    "title": "沒蕃故人",
    "author": "張籍",
    "paragraphs": [
      "前年伐月支，城上沒全師。",
      "蕃漢斷消息，死生長別離。",
      "無人收廢帳，歸馬識殘旗。",
      "欲祭疑君在，天涯哭此時。"
    ],
    "tags": [
      "水墨唐诗",
      "唐诗三百首",
      "怀人",
      "五言律诗"
    ]
  },
  {
    "title": "春怨",
    "author": "金昌緒",
    "paragraphs": [
      "打起黃鶯兒，莫教枝上啼。",
      "啼時驚妾夢，不得到遼西。"
    ],
    "tags": [
      "水墨唐诗",
      "唐诗三百首",
      "怀人",
      "五言绝句",
      "闺怨"
    ]
  },
  {
    "title": "遣悲懷三首 一",
    "author": "元稹",
    "paragraphs": [
      "謝公最小偏憐女，嫁與黔婁百事乖。",
      "顧我無衣搜畫篋，泥他沽酒拔金釵。",
      "野蔬充膳甘長藿，落葉添薪仰古槐。",
      "今日俸錢過十萬，與君營奠復營齋。"
    ],
    "tags": [
      "唐诗三百首",
      "七言律诗",
      "悼亡"
    ]
  },
  {
    "title": "遣悲懷三首 二",
    "author": "元稹",
    "paragraphs": [
      "昔日戲言身後意，今朝皆到眼前來。",
      "衣裳已施行看盡，針線猶存未忍開。",
      "尚想舊情憐婢僕，也曾因夢送錢財。",
      "誠知此恨人人有，貧賤夫妻百事哀。"
    ],
    "tags": [
      "唐诗三百首",
      "思念",
      "追忆",
      "悼亡",
      "七言律诗"
    ]
  },
  {
    "title": "遣悲懷三首 三",
    "author": "元稹",
    "paragraphs": [
      "閑坐悲君亦自悲，百年都是幾多時。",
      "鄧攸無子尋知命，潘岳悼亡猶費詞。",
      "同穴窅冥何所望，他生緣會更難期。",
      "唯將終夜長開眼，報荅平生未展眉。"
    ],
    "tags": [
      "唐诗三百首",
      "七言律诗",
      "悼亡"
    ]
  },
  {
    "title": "行宮",
    "author": "元稹",
    "paragraphs": [
      "寥落古行宮，宮花寂寞紅。",
      "白頭宮女在，閑坐說玄宗。"
    ],
    "tags": [
      "水墨唐诗",
      "隋・唐・五代",
      "怀古",
      "宫怨",
      "唐诗三百首",
      "五言绝句"
    ]
  },
  {
    "title": "哥舒歌",
    "author": "西鄙人",
    "paragraphs": [
      "北斗七星高，哥舒夜帶刀。",
      "至今窺牧馬，不敢過臨洮。"
    ],
    "tags": [
      "水墨唐诗",
      "唐诗三百首",
      "赞颂",
      "五言绝句",
      "民歌"
    ]
  },
  {
    "title": "雜詩 十三",
    "author": "無名氏",
    "paragraphs": [
      "近寒食雨草萋萋，著麥苗風柳映堤。",
      "早是有家歸未得，杜鵑休向耳邊啼。"
    ],
    "tags": [
      "唐诗三百首",
      "寒食节",
      "七言绝句",
      "思乡",
      "感伤"
    ]
  },
  {
    "title": "雜詩三首 三",
    "author": "沈佺期",
    "paragraphs": [
      "聞道黃龍戍，頻年不解兵。",
      "可憐閨裏月，長在漢家營。",
      "少婦今春意，良人昨夜情。",
      "誰能將旗鼓，一爲取龍城。"
    ],
    "tags": [
      "唐诗三百首",
      "战争",
      "妇女",
      "五言律诗",
      "相思"
    ]
  },
  {
    "title": "古意呈補闕喬知之",
    "author": "沈佺期",
    "paragraphs": [
      "盧家少婦鬱金堂，海燕雙棲玳瑁梁。",
      "九月寒砧催木葉，十年征戍憶遼陽。",
      "白狼河北音書斷，丹鳳城南秋夜長。",
      "誰謂含愁獨不見，更教明月照流黃。"
    ],
    "tags": [
      "唐诗三百首",
      "思念",
      "闺怨",
      "乐府"
    ]
  },
  {
    "title": "次北固山下",
    "author": "王灣",
    "paragraphs": [
      "客路青山外，行舟綠水前。",
      "潮平兩岸闊，風正一帆懸。",
      "海日生殘夜，江春入舊年。",
      "鄉書何處達，歸雁洛陽邊。"
    ],
    "tags": [
      "水墨唐诗",
      "唐诗三百首",
      "七年级上册(课内)",
      "地点",
      "五言律诗",
      "初中古诗",
      "哲理",
      "思乡"
    ]
  },
  {
    "title": "桃花谿",
    "author": "張旭",
    "paragraphs": [
      "隱隱飛橋隔野煙，石磯西畔問漁船。",
      "桃花盡日隨流水，洞在清谿何處邊。"
    ],
    "tags": [
      "唐诗三百首",
      "描写水",
      "写景",
      "抒情",
      "七言绝句",
      "写水"
    ]
  },
  {
    "title": "送別",
    "author": "王維",
    "paragraphs": [
      "下馬飲君酒，問君何所之。",
      "君言不得意，歸臥南山陲。",
      "但去莫復問，白雲無盡時。"
    ],
    "tags": [
      "水墨唐诗",
      "唐诗三百首",
      "抒情",
      "写景",
      "友情",
      "送别"
    ]
  },
  {
    "title": "送綦毋潛落第還鄉",
    "author": "王維",
    "paragraphs": [
      "聖代無隱者，英靈盡來歸。",
      "遂令東山客，不得顧采薇。",
      "既至君門遠，孰云吾道非。",
      "江淮度寒食，京洛縫春衣。",
      "置酒臨長道，同心與我違。",
      "行當浮桂櫂，未幾拂荆扉。",
      "遠樹帶行客，孤村當落暉。",
      "吾謀適不用，勿謂知音稀。"
    ],
    "tags": [
      "唐诗三百首",
      "送别",
      "五言古诗",
      "慰勉",
      "友情"
    ]
  },
  {
    "title": "青谿",
    "author": "王維",
    "paragraphs": [
      "言入黃花川，每逐青谿水。",
      "隨山將萬轉，趣途無百里。",
      "聲喧亂石中，色靜深松裏。",
      "漾漾汎菱荇，澄澄映葭葦。",
      "我心素已閑，清川澹如此。",
      "請留盤石上，垂釣將已矣。"
    ],
    "tags": [
      "唐诗三百首",
      "五言古诗",
      "托物寄情",
      "山水"
    ]
  },
  {
    "title": "渭川田家",
    "author": "王維",
    "paragraphs": [
      "斜陽照墟落，窮巷牛羊歸。",
      "野老念牧童，倚杖候荆扉。",
      "雉雊麥苗秀，蠶眠桑葉稀。",
      "田夫荷鋤至，相見語依依。",
      "即此羨閑逸，悵然吟式微。"
    ],
    "tags": [
      "唐诗三百首",
      "五言古诗",
      "归隐",
      "田园"
    ]
  },
  {
    "title": "西施詠",
    "author": "王維",
    "paragraphs": [
      "豔色天下重，西施寧久微。",
      "朝仍越溪女，暮作吳宮妃。",
      "賤日豈殊衆，貴來方悟稀。",
      "邀人傅香粉，不自著羅衣。",
      "君寵益嬌態，君憐無是非。",
      "當時浣紗伴，莫得同車歸。",
      "持謝鄰家子，效顰安可希。"
    ],
    "tags": [
      "唐诗三百首",
      "隋・唐・五代",
      "五言古诗",
      "怀古",
      "写人",
      "怀才不遇"
    ]
  },
  {
    "title": "老將行",
    "author": "王維",
    "paragraphs": [
      "少年十五二十時，步行奪得胡馬射。",
      "射殺中山白額虎，肯數鄴下黃鬚兒。",
      "一身轉戰三千里，一劒曾當百萬師。",
      "漢兵奮迅如霹靂，虜騎崩騰畏蒺藜。",
      "衞青不敗由天幸，李廣無功緣數奇。",
      "自從棄置便衰朽，世事磋跎成白首。",
      "昔時飛箭無全目，今日垂楊生左肘。",
      "路傍時賣故侯瓜，門前學種先生柳。",
      "蒼茫古木連窮巷，寥落寒山對虛牖。",
      "誓令疏勒出飛泉，不似潁川空使酒。",
      "賀蘭山下陣如雲，羽檄交馳日夕聞。",
      "節使三河募年少，詔書五道出將軍。",
      "試拂鐵衣如雪色，聊持寶劒動星文。",
      "願得燕弓射天將，恥令越甲鳴吳軍。",
      "莫嫌舊日雲中守，猶堪一戰取功勳。"
    ],
    "tags": [
      "唐诗三百首",
      "乐府",
      "写人",
      "新乐府辞",
      "赞颂"
    ]
  },
  {
    "title": "桃源行",
    "author": "王維",
    "paragraphs": [
      "漁舟逐水愛山春，兩岸桃花夾去津。",
      "坐看紅樹不知遠，行盡青溪不見人。",
      "山口潛行始隈隩，山開曠望旋平陸。",
      "遙看一處攢雲樹，近入千家散花竹。",
      "樵客初傳漢姓名，居人未改秦衣服。",
      "居人共住武陵源，還從物外起田園。",
      "月明松下房櫳靜，日出雲中雞犬喧。",
      "驚聞俗客爭來集，競引還家問都邑。",
      "平明閭巷埽花開，薄暮漁樵乘水入。",
      "初因避地去人間，及至成仙遂不還。",
      "峽裏誰知有人事，世中遙望空雲山。",
      "不疑靈境難聞見，塵心未盡思鄉縣。",
      "出洞無論隔山水，辭家終擬長游衍。",
      "自謂經過舊不迷，安知峰壑今來變。",
      "當時只記入山深，青溪幾曲到雲林。",
      "春來遍是桃花水，不辨仙源何處尋。"
    ],
    "tags": [
      "唐诗三百首",
      "写景",
      "乐府",
      "新乐府辞",
      "水"
    ]
  },
  {
    "title": "洛陽女兒行",
    "author": "王維",
    "paragraphs": [
      "洛陽女兒對門居，纔可容顏十五餘。",
      "良人玉勒乘驄馬，侍女金盤鱠鯉魚。",
      "畫閣朱樓盡相望，紅桃綠柳垂簷向。",
      "羅幃送上七香車，寶扇迎歸九華帳。",
      "狂夫富貴在青春，意氣驕奢劇季倫。",
      "自憐碧玉親教舞，不惜珊瑚持與人。",
      "春窗曙滅九微火，九微片片飛花璅。",
      "戲罷曾無理曲時，妝成秪是薰香坐。",
      "城中相識盡繁華，日夜經過趙李家。",
      "誰憐越女顏如玉，貧賤江頭自浣紗。"
    ],
    "tags": [
      "唐诗三百首",
      "生活",
      "女子",
      "乐府",
      "新乐府辞"
    ]
  },
  {
    "title": "輞川閑居贈裴秀才迪",
    "author": "王維",
    "paragraphs": [
      "寒山轉蒼翠，秋水日潺湲。",
      "倚杖柴門外，臨風聽暮蟬。",
      "渡頭餘落日，墟里上孤煙。",
      "復值接輿醉，狂歌五柳前。"
    ],
    "tags": [
      "唐诗三百首",
      "写景",
      "抒情",
      "秋天",
      "五言律诗"
    ]
  },
  {
    "title": "酬張少府",
    "author": "王維",
    "paragraphs": [
      "晚年唯好靜，萬事不關心。",
      "自顧無長策，空知返舊林。",
      "松風吹解帶，山月照彈琴。",
      "君問窮通理，漁歌入浦深。"
    ],
    "tags": [
      "唐诗三百首",
      "赠别",
      "友情",
      "规劝",
      "五言律诗"
    ]
  },
  {
    "title": "送梓州李使君",
    "author": "王維",
    "paragraphs": [
      "萬壑樹參天，千山響杜鵑。",
      "山中一夜雨，樹杪百重泉。",
      "漢女輸橦布，巴人訟芋田。",
      "文翁翻教授，不敢倚先賢。"
    ],
    "tags": [
      "唐诗三百首",
      "友情",
      "送别",
      "五言律诗"
    ]
  },
  {
    "title": "玉臺體十二首 十一",
    "author": "權德輿",
    "paragraphs": [
      "昨夜裙帶解，今朝蟢子飛。",
      "鉛華不可棄，莫是藁砧歸。"
    ],
    "tags": [
      "唐诗三百首",
      "思念",
      "五言绝句",
      "女子"
    ]
  },
  {
    "title": "山石",
    "author": "韓愈",
    "paragraphs": [
      "山石犖確行徑微，黃昏到寺蝙蝠飛。",
      "升堂坐階新雨足，芭蕉葉大支子肥。",
      "僧言古壁佛畫好，以火來照所見稀。",
      "鋪牀拂席置羹飯，疎糲亦足飽我飢。",
      "夜深靜臥百蟲絕，清月出嶺光入扉。",
      "天明獨去無道路，出入高下窮煙霏。",
      "山紅澗碧紛爛漫，時見松櫪皆十圍。",
      "當流赤足蹋澗石，水聲激激風吹衣。",
      "人生如此自可樂，豈必局束爲人鞿。",
      "嗟哉吾黨二三子，安得至老不更歸。"
    ],
    "tags": [
      "唐诗三百首",
      "纪游",
      "写景",
      "抒情",
      "七言古诗"
    ]
  },
  {
    "title": "八月十五夜贈張功曹",
    "author": "韓愈",
    "paragraphs": [
      "纖雲四卷天無河，清風吹空月舒波。",
      "沙平水息聲影絕，一桮相屬君當歌。",
      "君歌聲酸辭且苦，不能聽終淚如雨。",
      "洞庭連天九疑高，蛟龍出沒猩鼯號。",
      "十生九死到官所，幽居默默如藏逃。",
      "下牀畏蛇食畏藥，海氣濕蟄熏腥臊。",
      "昨者州前搥大鼓，嗣皇繼聖登夔臯。",
      "赦書一日行萬里，罪從大辟皆除死。",
      "遷者追廻流者還，滌瑕蕩垢清朝班。",
      "州家申名使家抑，坎軻祗得移荆蠻。",
      "判司卑官不堪說，未免捶楚塵埃間。",
      "同時輩流多上道，天路幽險難追攀。",
      "君歌且休聽我歌，我歌今與君殊科。"
    ],
    "tags": [
      "唐诗三百首",
      "洞庭湖",
      "中秋节",
      "七言古诗",
      "抒怀",
      "饮酒"
    ]
  },
  {
    "title": "謁衡嶽廟遂宿嶽寺題門樓",
    "author": "韓愈",
    "paragraphs": [
      "五嶽祭秩皆三公，四方環鎮嵩當中。",
      "火維地荒足妖怪，天假神柄專其雄。",
      "噴雲泄霧藏半腹，雖有絕頂誰能窮。",
      "我來正逢秋雨節，陰氣晦昧無清風。",
      "潛心默禱若有應，豈非正直能感通。",
      "須臾靜掃衆峰出，仰見突兀撐青空。",
      "紫蓋連延接天柱，石廩騰擲堆祝融。",
      "森然魄動下馬拜，松柏一逕趨靈宮。",
      "粉牆丹柱動光彩，鬼物圖畫填青紅。",
      "升階傴僂薦脯酒，欲以菲薄明其衷。",
      "廟令老人識神意，睢盱偵伺能鞠躬。",
      "手持桮珓導我擲，云此最吉餘難同。",
      "竄逐蠻荒幸不死，衣食纔足甘長終。",
      "侯王將相望久絕，神縱欲福難爲功。",
      "夜投佛寺上高閣，星月掩暎雲朣朧。",
      "猿鳴鐘動不知曙，杲杲寒日生於東。"
    ],
    "tags": [
      "唐诗三百首",
      "登高",
      "七言古诗",
      "寺庙"
    ]
  },
  {
    "title": "已涼",
    "author": "韓偓",
    "paragraphs": [
      "碧闌干外繡簾垂，猩血屏風畫折枝。",
      "八尺龍鬚方錦褥，已涼天氣未寒時。"
    ],
    "tags": [
      "唐诗三百首",
      "七言绝句",
      "爱情",
      "写景",
      "婉约"
    ]
  },
  {
    "title": "春宮怨",
    "author": "杜荀鶴",
    "paragraphs": [
      "早被嬋娟誤，欲妝臨鏡慵。",
      "承恩不在貌，教妾若爲容。",
      "風暖鳥聲碎，日高花影重。",
      "年年越溪女，相憶採芙蓉。"
    ],
    "tags": [
      "宫怨",
      "春天",
      "写景",
      "女子",
      "唐诗三百首",
      "五言律诗"
    ]
  },
  {
    "title": "近試上張籍水部",
    "author": "朱慶餘",
    "paragraphs": [
      "洞房昨夜停紅燭，待曉堂前拜舅姑。",
      "[妝]罷低聲問夫壻，畫眉深淺入時無。"
    ],
    "tags": [
      "唐诗三百首",
      "新婚",
      "七言绝句",
      "考试"
    ]
  },
  {
    "title": "將赴吳興登樂遊原一絕",
    "author": "杜牧",
    "paragraphs": [
      "清時有味是無能，閑愛孤雲靜愛僧。",
      "欲把一麾江海去，樂遊原上望昭陵。"
    ],
    "tags": [
      "唐诗三百首",
      "七言绝句",
      "爱国"
    ]
  },
  {
    "title": "赤壁",
    "author": "杜牧",
    "paragraphs": [
      "折戟沈沙鐵未銷，自將磨洗認前朝。",
      "東風不與周郎便，銅雀春深鏁二喬。"
    ],
    "tags": [
      "水墨唐诗",
      "隋・唐・五代",
      "战争",
      "八年级下册(课内)",
      "唐诗三百首",
      "初中古诗",
      "七言绝句",
      "咏史怀古",
      "怀才不遇"
    ]
  },
  {
    "title": "泊秦淮",
    "author": "杜牧",
    "paragraphs": [
      "煙籠寒水月籠沙，夜泊秦淮近酒家。",
      "商女不知亡國恨，隔江猶唱後庭花。"
    ],
    "tags": [
      "水墨唐诗",
      "唐诗三百首",
      "隋・唐・五代",
      "爱国",
      "写景",
      "初中古诗",
      "七言绝句",
      "抒怀",
      "咏史怀古",
      "七年级上册(课外)"
    ]
  },
  {
    "title": "贈別二首 一",
    "author": "杜牧",
    "paragraphs": [
      "娉娉褭褭十三餘，豆蔻梢頭二月初。",
      "春風十里揚州路，卷上珠簾總不如。"
    ],
    "tags": [
      "唐诗三百首"
    ]
  },
  {
    "title": "贈別二首 二",
    "author": "杜牧",
    "paragraphs": [
      "多情却似總無情，唯覺尊前笑不成。",
      "蠟燭有心還惜別，替人垂淚到天明。"
    ],
    "tags": [
      "唐诗三百首",
      "离别",
      "七言绝句",
      "惜别"
    ]
  },
  {
    "title": "遣懷",
    "author": "杜牧",
    "paragraphs": [
      "落魄江南載酒行，楚腰腸斷掌中輕。",
      "十年一覺揚州夢，贏得青樓薄倖名。"
    ],
    "tags": [
      "水墨唐诗",
      "唐诗三百首",
      "七言绝句",
      "抒怀"
    ]
  },
  {
    "title": "秋夕",
    "author": "杜牧",
    "paragraphs": [
      "紅燭秋光冷畫屏，輕羅小扇撲流螢。",
      "天階夜色涼如水，坐看牽牛織女星。"
    ],
    "tags": [
      "水墨唐诗",
      "唐诗三百首"
    ]
  },
  {
    "title": "金谷園",
    "author": "杜牧",
    "paragraphs": [
      "繁華事散逐香塵，流水無情草自春。",
      "日暮東風怨啼鳥，落花猶似墮樓人。"
    ],
    "tags": [
      "水墨唐诗",
      "唐诗三百首",
      "七言绝句",
      "怀古"
    ]
  },
  {
    "title": "旅宿",
    "author": "杜牧",
    "paragraphs": [
      "旅館無良伴，凝情自悄然。",
      "寒燈思舊事，斷鴈警愁眠。",
      "遠夢歸侵曉，家書到隔年。",
      "湘江好煙月，門繫釣魚船。"
    ],
    "tags": [
      "水墨唐诗",
      "唐诗三百首",
      "羁旅",
      "思乡",
      "五言律诗"
    ]
  },
  {
    "title": "早秋三首 一",
    "author": "許渾",
    "paragraphs": [
      "遙夜泛清瑟，西風生翠蘿。",
      "殘螢委玉露，早鴈拂銀河。",
      "高樹曉還密，遠山晴更多。",
      "淮南一葉下，自覺老煙波。"
    ],
    "tags": [
      "写景",
      "秋天",
      "唐诗三百首",
      "五言律诗"
    ]
  },
  {
    "title": "秋日赴闕題潼關驛樓",
    "author": "許渾",
    "paragraphs": [
      "紅葉晚蕭蕭，長亭酒一瓢。",
      "殘雲歸太華，疎雨過中條。",
      "樹色隨山迥，河聲入海遙。",
      "帝鄉明日到，猶自夢漁樵。"
    ],
    "tags": [
      "水墨唐诗",
      "唐诗三百首",
      "写景",
      "送别",
      "五言律诗"
    ]
  },
  {
    "title": "寄人 一",
    "author": "張泌",
    "paragraphs": [
      "別夢依依到謝家，小廊迴合曲闌斜。",
      "多情只有春庭月，猶爲離人照落花。"
    ],
    "tags": [
      "唐诗三百首",
      "思念",
      "七言绝句",
      "月亮",
      "爱情"
    ]
  },
  {
    "title": "隴西行四首 二",
    "author": "陳陶",
    "paragraphs": [
      "誓掃匈奴不顧身，五千貂錦喪胡塵。",
      "可憐無定河邊骨，猶是春閨夢裏人。"
    ],
    "tags": [
      "唐诗三百首",
      "思念",
      "战争",
      "妇女",
      "边塞",
      "七言绝句"
    ]
  },
  {
    "title": "頌古三十二首  其二三",
    "author": "釋明辯",
    "paragraphs": [
      "打起黄鶯兒，莫教枝上啼。",
      "幾回驚妾夢，不得到遼西。"
    ],
    "tags": [
      "怀人",
      "五言绝句",
      "闺怨",
      "唐诗三百首"
    ]
  },
  {
    "title": "後宮詞",
    "author": "白居易",
    "paragraphs": [
      "淚濕羅巾夢不成，夜深前殿按歌聲。",
      "紅顏未老恩先斷，斜倚薰籠坐到明。"
    ],
    "tags": [
      "唐诗三百首",
      "七言绝句",
      "宫怨"
    ]
  },
  {
    "title": "喜見外弟又言別",
    "author": "李益",
    "paragraphs": [
      "十年離亂後，長大一相逢。",
      "問姓驚初見，稱名憶舊容。",
      "別來滄海事，語罷暮天鐘。",
      "明日巴陵道，秋山又幾重。"
    ],
    "tags": [
      "唐诗三百首",
      "离别",
      "五言律诗"
    ]
  },
  {
    "title": "江南詞",
    "author": "李益",
    "paragraphs": [
      "嫁得瞿塘賈，朝朝悞妾期。",
      "早知潮有信，嫁與弄潮兒。"
    ],
    "tags": [
      "闺怨",
      "唐诗三百首",
      "乐府"
    ]
  },
  {
    "title": "夜上受降城聞笛",
    "author": "李益",
    "paragraphs": [
      "回樂峰前沙似雪，受降城下月如霜。",
      "不知何處吹蘆管，一夜征人盡望鄉。"
    ],
    "tags": [
      "水墨唐诗",
      "唐诗三百首",
      "思念",
      "战争",
      "冬天",
      "边塞",
      "七言绝句",
      "月亮"
    ]
  },
  {
    "title": "聽箏",
    "author": "李端",
    "paragraphs": [
      "鳴箏金粟柱，素手玉房前。",
      "欲得周郎顧，時時誤拂弦。"
    ],
    "tags": [
      "水墨唐诗",
      "唐诗三百首",
      "五言绝句",
      "音乐"
    ]
  },
  {
    "title": "賊平後送人北歸",
    "author": "司空曙",
    "paragraphs": [
      "世亂同南去，時清獨北還。",
      "他鄉生白髮，舊國見青山。",
      "曉月過殘壘，繁星宿故關。",
      "寒禽與衰草，處處伴愁顏。"
    ],
    "tags": [
      "唐诗三百首",
      "酬赠",
      "感伤",
      "五言律诗"
    ]
  },
  {
    "title": "雲陽館與韓紳宿別",
    "author": "司空曙",
    "paragraphs": [
      "故人江海別，幾度隔山川。",
      "乍見翻疑夢，相悲各問年。",
      "孤燈寒照雨，溼竹暗浮煙。",
      "更有明朝恨，離杯惜共傳。"
    ],
    "tags": [
      "水墨唐诗",
      "唐诗三百首",
      "友情",
      "五言律诗",
      "惜别"
    ]
  },
  {
    "title": "喜外弟盧綸見宿",
    "author": "司空曙",
    "paragraphs": [
      "靜夜四無鄰，荒居舊業貧。",
      "雨中黃葉樹，燈下白頭人。",
      "以我獨沈久，愧君相見頻。",
      "平生自有分，況是蔡家親。"
    ],
    "tags": [
      "水墨唐诗",
      "唐诗三百首",
      "生活",
      "五言律诗",
      "年老"
    ]
  },
  {
    "title": "聽彈琴",
    "author": "劉長卿",
    "paragraphs": [
      "泠泠七絲上，靜聽松風寒。",
      "古調雖自愛，今人多不彈。"
    ],
    "tags": [
      "唐诗三百首",
      "抒情",
      "音乐",
      "五言绝句"
    ]
  },
  {
    "title": "送方外上人",
    "author": "劉長卿",
    "paragraphs": [
      "孤雲將野鶴，豈向人間住。",
      "莫買沃洲山，時人已知處。"
    ],
    "tags": [
      "唐诗三百首",
      "送别",
      "五言绝句"
    ]
  },
  {
    "title": "送靈澈上人",
    "author": "劉長卿",
    "paragraphs": [
      "蒼蒼竹林寺，杳杳鐘聲晚。",
      "荷笠帶夕陽，青山獨歸遠。"
    ],
    "tags": [
      "唐诗三百首",
      "山水",
      "抒情",
      "送别",
      "初中古诗",
      "即景抒情",
      "五言绝句",
      "七年级下册(课外)"
    ]
  },
  {
    "title": "新年作",
    "author": "劉長卿",
    "paragraphs": [
      "鄉心新歲切，天畔獨潸然。",
      "老至居人下，春歸在客先。",
      "嶺猨同旦暮，江柳共風煙。",
      "已是長沙傅，從今又幾年。"
    ],
    "tags": [
      "唐诗三百首",
      "五言律诗",
      "春节",
      "思乡"
    ]
  },
  {
    "title": "秋日登吳公臺上寺遠眺寺即陳將吳明徹戰場",
    "author": "劉長卿",
    "paragraphs": [
      "古臺搖落後，秋日望鄉心。",
      "野寺人來少，雲峰水隔深。",
      "夕陽依舊壘，寒磬滿空林。",
      "惆悵南朝事，長江獨至今。"
    ],
    "tags": [
      "唐诗三百首",
      "长江",
      "怀古",
      "秋天",
      "五言律诗"
    ]
  },
  {
    "title": "尋南溪常山道人隱居",
    "author": "劉長卿",
    "paragraphs": [
      "一路經行處，莓苔見履痕。",
      "白雲依靜渚，春草閉閑門。",
      "過雨看松色，隨山到水源。",
      "溪花與禪意，相對亦忘言。"
    ],
    "tags": [
      "唐诗三百首",
      "写景",
      "五言律诗"
    ]
  },
  {
    "title": "餞別王十一南遊",
    "author": "劉長卿",
    "paragraphs": [
      "望君煙水闊，揮手淚霑巾。",
      "飛鳥沒何處，青山空向人。",
      "長江一帆遠，落日五湖春。",
      "誰見汀洲上，相思愁白蘋。"
    ],
    "tags": [
      "唐诗三百首",
      "长江",
      "友情",
      "送别",
      "五言律诗"
    ]
  },
  {
    "title": "江州重別薛六柳八二員外",
    "author": "劉長卿",
    "paragraphs": [
      "生涯豈料承優詔，世事空知學醉歌。",
      "江上月明胡鴈過，淮南木落楚山多。",
      "寄身且喜滄洲近，顧影無如白髮何。",
      "今日龍鍾人共棄，媿君猶遣慎風波。"
    ],
    "tags": [
      "唐诗三百首",
      "送别",
      "七言律诗"
    ]
  },
  {
    "title": "長沙過賈誼宅",
    "author": "劉長卿",
    "paragraphs": [
      "三年謫宦此棲遲，萬古惟留楚客悲。",
      "秋草獨尋人去後，寒林空見日斜時。",
      "漢文有道恩猶薄，湘水無情弔豈知。",
      "寂寂江山搖落處，憐君何事到天涯。"
    ],
    "tags": [
      "唐诗三百首",
      "迁谪",
      "生活",
      "怀古",
      "七言律诗"
    ]
  },
  {
    "title": "自夏口至鸚鵡洲夕望岳陽寄源中丞",
    "author": "劉長卿",
    "paragraphs": [
      "[汀]洲無浪復無煙，楚客相思益渺然。",
      "漢口夕陽斜渡鳥，洞庭秋水遠連天。",
      "孤城背嶺寒吹角，獨戍臨江夜泊船。",
      "賈誼上書憂漢室，長沙謫去古今憐。"
    ],
    "tags": [
      "唐诗三百首",
      "洞庭湖",
      "贬谪",
      "七言律诗",
      "触景感怀"
    ]
  },
  {
    "title": "賦得",
    "author": "劉長卿",
    "paragraphs": [
      "鶯啼燕語報新年，馬邑龍堆路幾千。",
      "家住層城臨漢苑，[心]隨明月到胡天。",
      "機中錦字論長恨，樓上花枝笑獨眠。",
      "爲問元戎竇車騎，何時返斾勒燕然。"
    ],
    "tags": [
      "思念",
      "七言律诗",
      "春天",
      "妇女",
      "唐诗三百首",
      "闺怨"
    ]
  },
  {
    "title": "九日登望仙臺呈劉明府容",
    "author": "崔曙",
    "paragraphs": [
      "漢文皇帝有高臺，此日登臨曙色開。",
      "三晉雲山皆北向，二陵風雨自東來。",
      "關門令尹誰能識，河上仙翁去不回。",
      "且欲近尋彭澤宰，陶然共醉菊花杯。"
    ],
    "tags": [
      "唐诗三百首",
      "七言律诗",
      "写景",
      "登高",
      "重阳节"
    ]
  },
  {
    "title": "涼州詞二首 一",
    "author": "王翰",
    "paragraphs": [
      "葡萄美酒夜光杯，欲飲琵琶馬上催。",
      "醉臥沙場君莫笑，古來征戰幾人回。"
    ],
    "tags": [
      "唐诗三百首",
      "豪放",
      "战争",
      "边塞",
      "宴饮",
      "七言绝句"
    ]
  },
  {
    "title": "秋登蘭山寄張五",
    "author": "孟浩然",
    "paragraphs": [
      "北山白雲裏，隱者自怡悅。",
      "相望試登高，心飛逐鳥滅。",
      "愁因薄暮起，興是清秋發。",
      "時見歸村人，沙行渡頭歇。",
      "天邊樹若薺，江畔舟如月。",
      "何當載酒來，共醉重陽節。"
    ],
    "tags": [
      "唐诗三百首",
      "五言古诗",
      "秋天",
      "登高",
      "山",
      "怀人"
    ]
  },
  {
    "title": "夏日南亭懷辛大",
    "author": "孟浩然",
    "paragraphs": [
      "山光忽西落，池月漸東上。",
      "散髮乘夕涼，開軒臥閑敞。",
      "荷風送香氣，竹露滴清響。",
      "欲取鳴琴彈，恨無知音賞。",
      "感此懷故人，中宵勞夢想。"
    ],
    "tags": [
      "唐诗三百首",
      "五言古诗",
      "友情",
      "夏天",
      "怀人"
    ]
  },
  {
    "title": "宿業師山房期丁大不至",
    "author": "孟浩然",
    "paragraphs": [
      "夕陽度西嶺，羣壑倏已暝。",
      "松月生夜涼，風泉滿清聽。",
      "樵人歸欲盡，煙鳥棲初定。",
      "之子期宿來，孤琴候蘿逕。"
    ],
    "tags": [
      "唐诗三百首",
      "五言古诗",
      "写景"
    ]
  },
  {
    "title": "夜歸鹿門山歌",
    "author": "孟浩然",
    "paragraphs": [
      "山寺鐘鳴晝已昏，漁梁渡頭爭渡喧。",
      "人隨沙路向江村，余亦乘舟歸鹿門。",
      "鹿門月照開煙樹，忽到龐公棲隱處。",
      "巖扉松徑長寂寥，惟有幽人夜來去。"
    ],
    "tags": [
      "唐诗三百首",
      "写景",
      "归隐",
      "七言古诗"
    ]
  },
  {
    "title": "望洞庭湖贈張丞相",
    "author": "孟浩然",
    "paragraphs": [
      "八月湖水平，涵虛混太清。",
      "氣蒸雲夢澤，波撼岳陽城。",
      "欲濟無舟楫，端居恥聖明。",
      "坐觀垂釣者，空有羨魚情。"
    ],
    "tags": [
      "唐诗三百首",
      "洞庭湖",
      "描写水",
      "山水",
      "八年级上册(课外)",
      "五言律诗",
      "初中古诗",
      "水",
      "带有地名",
      "写水",
      "地名"
    ]
  },
  {
    "title": "秦中感秋寄遠上人",
    "author": "孟浩然",
    "paragraphs": [
      "一丘常欲臥，三徑苦無資。",
      "北土非吾願，東林懷我師。",
      "黃金然桂盡，壯志逐年衰。",
      "日夕涼風至，聞蟬但益悲。"
    ],
    "tags": [
      "唐诗三百首",
      "归隐",
      "抒情",
      "五言律诗"
    ]
  },
  {
    "title": "宿桐廬江寄廣陵舊遊",
    "author": "孟浩然",
    "paragraphs": [
      "山暝聞猿愁，滄江急夜流。",
      "風鳴兩岸葉，月照一孤舟。",
      "建德非吾土，維揚憶舊遊。",
      "還將兩行淚，遙寄海西頭。"
    ],
    "tags": [
      "唐诗三百首",
      "描写水",
      "五言律诗",
      "怀人",
      "写水"
    ]
  },
  {
    "title": "早寒江上有懷",
    "author": "孟浩然",
    "paragraphs": [
      "木落雁南度，北風江上寒。",
      "我家襄水上，遙隔楚雲端。",
      "鄉淚客中盡，孤帆天際看。",
      "迷津欲有問，平海夕漫漫。"
    ],
    "tags": [
      "唐诗三百首",
      "八年级上册(课外)",
      "思归",
      "五言律诗",
      "初中古诗",
      "思乡"
    ]
  },
  {
    "title": "留別王侍御維",
    "author": "孟浩然",
    "paragraphs": [
      "寂寂竟何待，朝朝空自歸。",
      "欲尋芳草去，惜與故人違。",
      "當路誰相假，知音世所稀。",
      "秪應守索寞，還掩故園扉。"
    ],
    "tags": [
      "唐诗三百首",
      "归隐",
      "友情",
      "离别",
      "哀怨",
      "五言律诗"
    ]
  },
  {
    "title": "清明日宴梅道士房",
    "author": "孟浩然",
    "paragraphs": [
      "林臥愁春盡，開軒覽物華。",
      "忽逢青鳥使，邀入赤松家。",
      "丹竈初開火，仙桃正落花。",
      "童顏若可駐，何惜醉流霞。"
    ],
    "tags": [
      "唐诗三百首",
      "五言律诗"
    ]
  },
  {
    "title": "與諸子登峴山",
    "author": "孟浩然",
    "paragraphs": [
      "人事有代謝，往來成古今。",
      "江山留勝跡，我輩復登臨。",
      "水落魚梁淺，天寒夢澤深。",
      "羊公碑字在，讀罷淚沾襟。"
    ],
    "tags": [
      "唐诗三百首",
      "吊古伤今",
      "隋・唐・五代",
      "五言律诗"
    ]
  },
  {
    "title": "過故人莊",
    "author": "孟浩然",
    "paragraphs": [
      "故人具雞黍，邀我至田家。",
      "綠樹村邊合，青山郭外斜。",
      "開筵面場圃，把酒話桑麻。",
      "待到重陽日，還來就菊花。"
    ],
    "tags": [
      "水墨唐诗",
      "唐诗三百首",
      "生活",
      "田园",
      "友情",
      "初中古诗",
      "五言律诗",
      "山",
      "七年级上册(课外)",
      "四年级上册"
    ]
  },
  {
    "title": "歲暮歸南山",
    "author": "孟浩然",
    "paragraphs": [
      "北闕休上書，南山歸敝廬。",
      "不才明主棄，多病故人疎。",
      "白髮催年老，青陽逼歲除。",
      "永懷愁不寐，松月夜窗虛。"
    ],
    "tags": [
      "水墨唐诗",
      "唐诗三百首",
      "抒情",
      "失意"
    ]
  },
  {
    "title": "歲除夜有懷",
    "author": "孟浩然",
    "paragraphs": [
      "迢遞三巴路，羈危萬里身。",
      "亂山殘雪夜，孤燈異鄉人。",
      "漸與骨肉遠，轉於奴僕親。",
      "那堪正飄泊，來日歲華新。"
    ],
    "tags": [
      "唐诗三百首",
      "羁旅",
      "五言律诗",
      "春节",
      "思乡"
    ]
  },
  {
    "title": "春曉",
    "author": "孟浩然",
    "paragraphs": [
      "春眠不覺曉，處處聞啼鳥。",
      "夜來風雨聲，花落知多少。"
    ],
    "tags": [
      "唐诗三百首",
      "春",
      "写景",
      "一年级下册",
      "惜春",
      "五言绝句",
      "小学古诗"
    ]
  },
  {
    "title": "宿建德江",
    "author": "孟浩然",
    "paragraphs": [
      "移舟泊煙渚，日暮客愁新。",
      "野曠天低樹，江清月近人。"
    ],
    "tags": [
      "水墨唐诗",
      "唐诗三百首",
      "描写水",
      "写景",
      "思乡",
      "水",
      "月亮",
      "五言绝句",
      "写水"
    ]
  },
  {
    "title": "蜀道難",
    "author": "李白",
    "paragraphs": [
      "噫吁戲！危乎高哉！蜀道之難難於上青天！蠶叢及魚鳧，開國何茫然。",
      "爾來四萬八千歲，不與秦塞通人煙。",
      "西當太白有鳥道，可以橫絕峨眉巔。",
      "地崩山摧壯士死，然後天梯石棧相鉤連。",
      "上有六龍回日之高標，下有衝波逆折之回川。",
      "黃鶴之飛尚不得過，猨猱欲度愁攀援。",
      "青泥何盤盤，百步九折縈巖巒。",
      "捫參歷井仰脅息，以手撫膺坐長歎。",
      "問君西遊何時還？畏途巉巖不可攀。",
      "但見悲鳥號古木，雄飛雌從繞林間。",
      "又聞子規啼夜月，愁空山，蜀道之難難於上青天，使人聽此凋朱顏。",
      "連峯去天不盈尺，枯松倒挂倚絕壁。",
      "飛湍瀑流爭喧豗，砅厓轉石萬壑雷。",
      "其險也如此，嗟爾遠道之人胡爲乎來哉！劒閣崢嶸而崔嵬，一夫當關，萬夫莫開。",
      "所守或匪親，化爲狼與豺。",
      "朝避猛虎，夕避長蛇。",
      "磨牙吮血，殺人如麻。",
      "錦城雖云樂，不如早還家。",
      "蜀道之難難於上青天，側身西望長咨嗟。"
    ],
    "tags": [
      "山水",
      "抒情",
      "唐诗三百首",
      "乐府",
      "相和歌辞"
    ]
  },
  {
    "title": "將進酒",
    "author": "李白",
    "paragraphs": [
      "君不見黃河之水天上來，奔流到海不復迴。",
      "君不見高堂明鏡悲白髮，朝如青絲暮成雪。",
      "人生得意須盡歡，莫使金樽空對月。",
      "天生我材必有用，千金散盡還復來。",
      "烹羊宰牛且爲樂，會須一飲三百盃。",
      "岑夫子，丹丘生，將進酒，君莫停。",
      "與君歌一曲，請君爲我側耳聽。",
      "鐘鼓饌玉不足貴，但願長醉不願醒。",
      "古來聖賢皆寂寞，惟有飲者留其名。",
      "陳王昔時宴平樂，斗酒十千恣讙謔。",
      "主人何爲言少錢，徑須沽取對君酌。",
      "五花馬，千金裘，呼兒將出換美酒，與爾同銷萬古愁。"
    ],
    "tags": [
      "黄河",
      "咏物",
      "抒情",
      "鼓吹曲辞",
      "唐诗三百首",
      "乐府",
      "宴饮",
      "哲理",
      "水",
      "咏物诗"
    ]
  },
  {
    "title": "客夜與故人偶集",
    "author": "戴叔倫",
    "paragraphs": [
      "天秋月又滿，城闕夜千重。",
      "還作江南會，翻疑夢裏逢。",
      "風枝驚暗鵲，露草覆寒蛩。",
      "羈旅長堪醉，相留畏曉鐘。"
    ],
    "tags": [
      "唐诗三百首",
      "友情",
      "写景",
      "秋天",
      "五言律诗",
      "相聚"
    ]
  },
  {
    "title": "和張僕射塞下曲 一",
    "author": "盧綸",
    "paragraphs": [
      "鷲翎金僕姑，燕尾繡蝥弧。",
      "獨立揚新令，千營共一呼。"
    ],
    "tags": [
      "唐诗三百首",
      "将军",
      "乐府",
      "高中古诗",
      "边塞",
      "赞美"
    ]
  },
  {
    "title": "和張僕射塞下曲 二",
    "author": "盧綸",
    "paragraphs": [
      "林暗草驚風，將軍夜引弓。",
      "平明尋白羽，沒在石稜中。"
    ],
    "tags": [
      "唐诗三百首",
      "将军",
      "乐府",
      "边塞",
      "赞美",
      "狩猎"
    ]
  },
  {
    "title": "和張僕射塞下曲 三",
    "author": "盧綸",
    "paragraphs": [
      "月黑鴈飛高，單于夜遁逃。",
      "欲將輕騎逐，大雪滿弓刀。"
    ],
    "tags": [
      "战争",
      "冬天",
      "将军",
      "唐诗三百首",
      "乐府",
      "边塞",
      "赞美"
    ]
  },
  {
    "title": "和張僕射塞下曲 四",
    "author": "盧綸",
    "paragraphs": [
      "野幕敞瓊筵，羌戎賀勞旋。",
      "醉和金甲舞，雷鼓動山川。"
    ],
    "tags": [
      "唐诗三百首",
      "乐府",
      "宴饮",
      "边塞",
      "赞颂",
      "将士"
    ]
  },
  {
    "title": "晚次鄂州",
    "author": "盧綸",
    "paragraphs": [
      "雲開遠見漢陽城，猶是孤帆一日程。",
      "估客晝眠知浪靜，舟人夜語覺潮生。",
      "三湘衰鬢逢秋色，萬里歸心對月明。",
      "舊業已隨征戰盡，更堪江上鼓鼙聲。"
    ],
    "tags": [
      "水墨唐诗",
      "唐诗三百首",
      "战争",
      "写景",
      "抒情",
      "七言律诗",
      "思乡"
    ]
  },
  {
    "title": "李端公",
    "author": "盧綸",
    "paragraphs": [
      "故關衰草遍，離別自堪悲。",
      "路出寒雲外，人歸暮雪時。",
      "少孤爲客早，多難識君遲。",
      "掩淚空相向，風塵何處期。"
    ],
    "tags": [
      "冬天",
      "友情",
      "送别",
      "唐诗三百首",
      "五言律诗",
      "伤怀"
    ]
  },
  {
    "title": "過香積寺",
    "author": "王維",
    "paragraphs": [
      "不知香積寺，數里入雲峰。",
      "古木無人逕，深山何處鐘。",
      "泉聲咽危石，日色冷青松。",
      "薄暮空潭曲，安禪制毒龍。"
    ],
    "tags": [
      "唐诗三百首",
      "写景",
      "五言律诗"
    ]
  },
  {
    "title": "山居秋暝",
    "author": "王維",
    "paragraphs": [
      "空山新雨後，天氣晚來秋。",
      "明月松間照，清泉石上流。",
      "竹喧歸浣女，蓮動下漁舟。",
      "隨意春芳歇，王孫自可留。"
    ],
    "tags": [
      "唐诗三百首",
      "山水",
      "写景",
      "秋雨",
      "五言律诗",
      "写人"
    ]
  },
  {
    "title": "終南別業",
    "author": "王維",
    "paragraphs": [
      "中歲頗好道，晚家南山陲。",
      "興來每獨往，勝事空自知。",
      "行到水窮處，坐看雲起時。",
      "偶然值林叟，談笑無還期。"
    ],
    "tags": [
      "唐诗三百首",
      "田园",
      "抒情",
      "五言律诗",
      "山",
      "写人"
    ]
  },
  {
    "title": "歸嵩山作",
    "author": "王維",
    "paragraphs": [
      "清川帶長薄，車馬去閑閑。",
      "流水如有意，暮禽相與還。",
      "荒城臨古渡，落日滿秋山。",
      "迢遞嵩高下，歸來且閉關。"
    ],
    "tags": [
      "唐诗三百首",
      "山水",
      "写景",
      "抒情",
      "五言律诗"
    ]
  },
  {
    "title": "終南山",
    "author": "王維",
    "paragraphs": [
      "太乙近天都，連山接海隅。",
      "白雲迴望合，青靄入看無。",
      "分野中峰變，陰晴衆壑殊。",
      "欲投人處宿，隔水問樵夫。"
    ],
    "tags": [
      "唐诗三百首",
      "终南山",
      "一年级下册",
      "五言律诗",
      "高中古诗",
      "描写山",
      "写山"
    ]
  },
  {
    "title": "漢江臨汎",
    "author": "王維",
    "paragraphs": [
      "楚塞三湘接，荆門九派通。",
      "江流天地外，山色有無中。",
      "郡邑浮前浦，波瀾動遠空。",
      "襄陽好風日，留醉與山翁。"
    ],
    "tags": [
      "唐诗三百首",
      "山水",
      "抒情",
      "五言律诗"
    ]
  },
  {
    "title": "奉和聖製從蓬萊向興慶閣道中留春雨中春望之作應制",
    "author": "王維",
    "paragraphs": [
      "渭水自縈秦塞曲，黃山舊遶漢宮斜。",
      "鑾輿迥出千門柳，閣道廻看上苑花。",
      "雲裏帝城雙鳳闕，雨中春樹萬人家。",
      "爲乘陽氣行時令，不是宸遊玩物華。"
    ],
    "tags": [
      "唐诗三百首",
      "黄山",
      "应制",
      "七言律诗"
    ]
  },
  {
    "title": "和賈舍人早朝大明宮之作",
    "author": "王維",
    "paragraphs": [
      "絳幘雞人送曉籌，尚衣方進翠雲裘。",
      "九天閶闔開宮殿，萬國衣冠拜冕旒。",
      "日色纔臨仙掌動，香煙欲傍衮龍浮。",
      "朝罷須裁五色詔，佩聲歸向鳳池頭。"
    ],
    "tags": [
      "唐诗三百首",
      "宫廷",
      "七言律诗",
      "早朝"
    ]
  },
  {
    "title": "酬郭給事",
    "author": "王維",
    "paragraphs": [
      "洞門高閣靄餘輝，桃李陰陰柳絮飛。",
      "禁裏疎鐘官舍晚，省中啼鳥吏人稀。",
      "晨搖玉佩趨金殿，夕奉天書拜瑣闈。",
      "強欲從君無那老，將因臥病解朝衣。"
    ],
    "tags": [
      "唐诗三百首",
      "酬和",
      "七言律诗"
    ]
  },
  {
    "title": "積雨輞川莊作",
    "author": "王維",
    "paragraphs": [
      "積雨空林煙火遲，蒸藜炊黍餉東菑。",
      "漠漠水田飛白鷺，陰陰夏木囀黃鸝。",
      "山中習靜觀朝槿，松下清齋折露葵。",
      "野老與人爭席罷，海鷗何事更相疑。"
    ],
    "tags": [
      "唐诗三百首",
      "七言律诗",
      "田园"
    ]
  },
  {
    "title": "輞川集 鹿柴",
    "author": "王維",
    "paragraphs": [
      "空山不見人，但聞人語響。",
      "返景入深林，復照青苔上。"
    ],
    "tags": [
      "唐诗三百首",
      "写景",
      "山",
      "描写山",
      "写山",
      "五言绝句"
    ]
  },
  {
    "title": "輞川集 竹里館",
    "author": "王維",
    "paragraphs": [
      "獨坐幽篁裏，彈琴復長嘯。",
      "深林人不知，明月來相照。"
    ],
    "tags": [
      "唐诗三百首",
      "孤独",
      "生活",
      "初中古诗",
      "月亮",
      "归隐",
      "五言绝句",
      "七年级下册(课外)"
    ]
  },
  {
    "title": "雜詩三首 二",
    "author": "王維",
    "paragraphs": [
      "君自故鄉來，應知故鄉事。",
      "來日綺窗前，寒梅着花未。"
    ],
    "tags": [
      "唐诗三百首",
      "景中情",
      "写景",
      "思亲",
      "梅花",
      "思乡",
      "五言绝句"
    ]
  },
  {
    "title": "相思",
    "author": "王維",
    "paragraphs": [
      "紅豆生南國，秋來發故枝。",
      "願君多采擷，此物最相思。"
    ],
    "tags": [
      "水墨唐诗",
      "唐诗三百首",
      "思念",
      "咏物",
      "抒情",
      "咏物诗",
      "五言绝句"
    ]
  },
  {
    "title": "九月九日憶山東兄弟",
    "author": "王維",
    "paragraphs": [
      "獨在異鄉爲異客，每逢佳節倍思親。",
      "遙知兄弟登高處，遍插茱萸少一人。"
    ],
    "tags": [
      "水墨唐诗",
      "唐诗三百首",
      "七言绝句",
      "思乡",
      "三年级上册",
      "重阳节",
      "小学古诗"
    ]
  },
  {
    "title": "渭城曲",
    "author": "王維",
    "paragraphs": [
      "渭城朝雨浥輕塵，客舍青青楊柳春。",
      "勸君更盡一杯酒，西出陽關無故人。"
    ],
    "tags": [
      "八年级下册(课外)",
      "友情",
      "小学古诗",
      "送别",
      "初中古诗",
      "乐府",
      "唐诗三百首",
      "近代曲辞",
      "四年级上册"
    ]
  },
  {
    "title": "崔九欲往南山馬上口號與別",
    "author": "裴迪",
    "paragraphs": [
      "歸山深淺去，須盡丘壑美。",
      "莫學武陵人，暫游桃源裏。"
    ],
    "tags": [
      "唐诗三百首",
      "离别",
      "五言绝句",
      "规劝"
    ]
  },
  {
    "title": "尋西山隱者不遇",
    "author": "丘爲",
    "paragraphs": [
      "絕頂一茅茨，直[上]三十里。",
      "扣關無僮僕，窺室唯案几。",
      "若非巾柴車，應是釣秋水。",
      "差池不相見，黽勉空仰止。",
      "草色新雨中，松聲晚牕裏。",
      "及茲契幽絕，自足蕩心耳。",
      "雖無賓主意，頗得清淨理。",
      "興盡方下山，何必待之子。"
    ],
    "tags": [
      "唐诗三百首",
      "五言古诗",
      "友情"
    ]
  },
  {
    "title": "黃鶴樓",
    "author": "崔顥",
    "paragraphs": [
      "昔人已乘白雲去，此地空餘黃鶴樓。",
      "黃鶴一去不復返，白雲千載空悠悠。",
      "晴川歷歷漢陽樹，春草萋萋鸚鵡洲。",
      "日暮鄉關何處是，煙波江上使人愁。"
    ],
    "tags": [
      "水墨唐诗",
      "唐诗三百首",
      "黄鹤楼",
      "隋・唐・五代",
      "七言律诗",
      "八年级上册(课外)",
      "写景",
      "初中古诗",
      "思乡",
      "名楼、庙宇",
      "怀古",
      "带有地名",
      "地名"
    ]
  },
  {
    "title": "行經華陰",
    "author": "崔顥",
    "paragraphs": [
      "岧嶤太華俯咸京，天外三峰削不成。",
      "武帝祠前雲欲散，仙人掌上雨初晴。",
      "河山北枕秦關險，驛樹西連漢畤平。",
      "借問路傍名利客，無如此處學長生。"
    ],
    "tags": [
      "唐诗三百首",
      "七言律诗",
      "怀古",
      "山水"
    ]
  },
  {
    "title": "長干曲四首 一",
    "author": "崔顥",
    "paragraphs": [
      "君家何處住？妾住在橫塘。",
      "停船暫借問，或恐是同鄉。"
    ],
    "tags": [
      "唐诗三百首",
      "孤独",
      "女子",
      "思乡",
      "乐府"
    ]
  },
  {
    "title": "長干曲四首 二",
    "author": "崔顥",
    "paragraphs": [
      "家臨九江水，來去九江側。",
      "同是長干人，自小不相識。"
    ],
    "tags": [
      "唐诗三百首",
      "家乡",
      "女子",
      "热爱",
      "乐府"
    ]
  },
  {
    "title": "望薊門",
    "author": "祖詠",
    "paragraphs": [
      "燕臺一望客心驚，簫鼓喧喧漢將營。",
      "萬里寒光生積雪，三邊曙色動危旌。",
      "沙場烽火連胡月，海畔雲山擁薊城。",
      "少小雖非投筆吏，論功還欲請長纓。"
    ],
    "tags": [
      "唐诗三百首",
      "七言律诗",
      "冬天",
      "边塞"
    ]
  },
  {
    "title": "終南望餘雪",
    "author": "祖詠",
    "paragraphs": [
      "終南陰嶺秀，積雪浮雲端。",
      "林表明霽色，城中增暮寒。"
    ],
    "tags": [
      "水墨唐诗",
      "唐诗三百首",
      "写雪",
      "冬天",
      "写景",
      "雪",
      "冬",
      "五言绝句"
    ]
  },
  {
    "title": "古從軍行",
    "author": "李頎",
    "paragraphs": [
      "白日登山望烽火，黃昏飲馬傍交河。",
      "行人刁斗風沙暗，公主琵琶幽怨多。",
      "野雲萬里無城郭，雨雪紛紛連大漠。",
      "胡鴈哀鳴夜夜飛，胡兒眼淚雙雙落。",
      "聞道玉門猶被遮，應將性命逐輕車。",
      "年年戰骨埋荒外，空見蒲桃入漢家。"
    ],
    "tags": [
      "唐诗三百首",
      "生活",
      "冬天",
      "乐府",
      "边塞",
      "相和歌辞"
    ]
  },
  {
    "title": "琴歌",
    "author": "李頎",
    "paragraphs": [
      "主人有酒歡今夕，請奏鳴琴廣陵客。",
      "月照城頭烏半飛，霜淒萬樹風入衣。",
      "銅鑪華燭燭增輝，初彈淥水後楚妃。",
      "一聲已動物皆靜，四座無言星欲稀。",
      "清淮奉使千餘里，敢告雲山從此始。"
    ],
    "tags": [
      "唐诗三百首",
      "音乐",
      "宴会",
      "七言古诗"
    ]
  },
  {
    "title": "送陳章甫",
    "author": "李頎",
    "paragraphs": [
      "四月南風大麥黃，棗花未落桐陰長。",
      "青山朝別暮還見，嘶馬出門思舊鄉。",
      "陳侯立身何坦蕩，虬鬚虎眉仍大顙。",
      "腹中貯書一萬卷，不肯低頭在草莽。",
      "東門酤酒飲我曹，心輕萬事皆鴻毛。",
      "醉臥不知白日暮，有時空望孤雲高。",
      "長河浪頭連天黑，津口停舟渡不得。",
      "鄭國遊人未及家，洛陽行子空歎息。",
      "聞道故林相識多，罷官昨日今如何。"
    ],
    "tags": [
      "唐诗三百首",
      "送别",
      "七言古诗"
    ]
  },
  {
    "title": "聽安萬善吹觱篥歌",
    "author": "李頎",
    "paragraphs": [
      "南山截竹爲觱篥，此樂本自龜茲出。",
      "流傳漢地曲轉奇，涼州胡人爲我吹。",
      "傍鄰聞者多歎息，遠客思鄉皆淚垂。",
      "世人解聽不解賞，長飆風中自來往。",
      "枯桑老柏寒颼飀，九雛鳴鳳亂啾啾。",
      "龍吟虎嘯一時發，萬籟百泉相與秋。",
      "忽然更作漁陽摻，黃雲蕭條白日暗。",
      "變調如聞楊柳春，上林繁花照眼新。",
      "歲夜高堂列明燭，美酒一杯聲一曲。"
    ],
    "tags": [
      "唐诗三百首",
      "音乐",
      "七言古诗"
    ]
  },
  {
    "title": "古意",
    "author": "李頎",
    "paragraphs": [
      "男兒事長征，少小幽燕客。",
      "賭勝馬蹄下，由來輕七尺。",
      "殺人莫敢前，鬚如蝟毛磔。",
      "黃雲隴底白雪飛，未得報恩不能歸。",
      "遼東小婦年十五，慣彈琵琶解歌舞。",
      "今爲羗笛出塞聲，使我三軍淚如雨。"
    ],
    "tags": [
      "唐诗三百首",
      "战争",
      "豪侠",
      "拟古",
      "戍边",
      "七言古诗"
    ]
  },
  {
    "title": "聽董大彈胡笳聲兼寄語弄房給事",
    "author": "李頎",
    "paragraphs": [
      "蔡女昔造胡笳聲，一彈一十有八拍。",
      "胡人落淚沾邊草，漢使斷腸對歸客。",
      "古戍蒼蒼烽火寒，大荒沈沈飛雪白。",
      "先拂商弦後角羽，四郊秋葉驚摵摵。",
      "董夫子，通神明，深山竊聽來妖精。",
      "言遲更速皆應手，將往復旋如有情。",
      "空山百鳥散還合，萬里浮雲陰且晴。",
      "嘶酸雛鴈失羣夜，斷絕胡兒戀母聲。",
      "川爲淨其波，鳥亦罷其鳴。",
      "烏孫部落家鄉遠，邏娑沙塵哀怨生。",
      "幽音變調忽飄灑，長風吹林雨墮瓦。",
      "迸泉颯颯飛木末，野鹿呦呦走堂下。",
      "長安城連東掖垣，鳳凰池對青瑣門。",
      "高才脫略名與利，日夕望君抱琴至。"
    ],
    "tags": [
      "唐诗三百首",
      "长诗",
      "七言古诗",
      "抒情",
      "古体"
    ]
  },
  {
    "title": "送魏萬之京",
    "author": "李頎",
    "paragraphs": [
      "朝聞遊子唱離歌，昨夜微霜初渡河。",
      "鴻鴈不堪愁裏聽，雲山況是客中過。",
      "關城樹色催寒近，御苑砧聲向晚多。",
      "莫見長安行樂處，空令歲月易蹉跎。"
    ],
    "tags": [
      "唐诗三百首",
      "叙事",
      "七言律诗",
      "写景",
      "友情",
      "抒情",
      "送别"
    ]
  },
  {
    "title": "春泛若耶溪",
    "author": "綦毋潛",
    "paragraphs": [
      "幽意無斷絕，此去隨所偶。",
      "晚風吹行舟，花路入溪口。",
      "際夜轉西壑，隔山望南斗。",
      "潭煙飛溶溶，林月低向後。",
      "生事且彌漫，願爲持竿叟。"
    ],
    "tags": [
      "唐诗三百首",
      "抒情",
      "五言古诗"
    ]
  },
  {
    "title": "塞下曲四首 一",
    "author": "王昌齡",
    "paragraphs": [
      "蟬鳴空桑林，八月蕭關道。",
      "出塞入塞寒，處處黃蘆草。",
      "從來幽幷客，皆共塵沙老。",
      "莫學遊俠兒，矜夸紫騮好。"
    ],
    "tags": [
      "唐诗三百首",
      "写景",
      "游侠",
      "乐府",
      "讽刺",
      "边塞",
      "新乐府辞"
    ]
  },
  {
    "title": "塞下曲四首 二",
    "author": "王昌齡",
    "paragraphs": [
      "飲馬渡秋水，水寒風似刀。",
      "平沙日未沒，黯黯見臨洮。",
      "昔日長城戰，咸言意氣高。",
      "黃塵足今古，白骨亂蓬蒿。"
    ],
    "tags": [
      "唐诗三百首",
      "战争",
      "新乐府辞",
      "乐府"
    ]
  },
  {
    "title": "同從弟銷南齋玩月憶山陰崔少府",
    "author": "王昌齡",
    "paragraphs": [
      "高臥南齋時，開帷月初吐。",
      "清輝淡水木，演漾在窗戶。",
      "苒苒幾盈虛，澄澄變今古。",
      "美人清江畔，是夜越吟苦。",
      "千里其如何，微風吹蘭杜。"
    ],
    "tags": [
      "唐诗三百首",
      "五言古诗",
      "月亮",
      "怀人"
    ]
  },
  {
    "title": "出塞二首 一",
    "author": "王昌齡",
    "paragraphs": [
      "秦時明月漢時關，萬里長征人未還。",
      "但使龍城飛將在，不教胡馬度陰山。"
    ],
    "tags": [
      "战争",
      "写景",
      "忧国忧民",
      "爱国",
      "唐诗三百首",
      "乐府",
      "山",
      "边塞"
    ]
  },
  {
    "title": "春宮曲",
    "author": "王昌齡",
    "paragraphs": [
      "昨夜風開露井桃，未央前殿月輪高。",
      "平陽歌舞新承寵，簾外春寒賜錦袍。"
    ],
    "tags": [
      "唐诗三百首",
      "七言绝句",
      "宫怨",
      "女子"
    ]
  },
  {
    "title": "閨怨",
    "author": "王昌齡",
    "paragraphs": [
      "閨中少婦不曾愁，春日凝妝上翠樓。",
      "忽見陌頭楊柳色，悔教夫壻覓封侯。"
    ],
    "tags": [
      "唐诗三百首",
      "妇女",
      "春天",
      "七言绝句",
      "闺怨"
    ]
  },
  {
    "title": "芙蓉樓送辛漸二首 一",
    "author": "王昌齡",
    "paragraphs": [
      "寒雨連天夜入湖，平明送客楚山孤。",
      "洛陽親友如相問，一片冰心在玉壺。"
    ],
    "tags": [
      "唐诗三百首",
      "写雨",
      "抒情",
      "送别",
      "七言绝句",
      "雨",
      "六年级下册",
      "小学古诗"
    ]
  },
  {
    "title": "宿王昌齡隱居",
    "author": "常建",
    "paragraphs": [
      "清溪深不測，隱處唯孤雲。",
      "松際露微月，清光猶爲君。",
      "茅亭宿花影，藥院滋苔紋。",
      "余亦謝時去，西山鸞鶴羣。"
    ],
    "tags": [
      "唐诗三百首",
      "隐逸",
      "五言古诗",
      "山水"
    ]
  },
  {
    "title": "清平調 一",
    "author": "李白",
    "paragraphs": [
      "雲想衣裳花想容，春風拂檻露華濃。",
      "若非羣玉山頭見，會向瑤臺月下逢。"
    ],
    "tags": [
      "女子",
      "唐诗三百首",
      "乐府",
      "赞美",
      "近代曲辞"
    ]
  },
  {
    "title": "清平調 二",
    "author": "李白",
    "paragraphs": [
      "一枝紅豔露凝香，雲雨巫山枉斷腸。",
      "借問漢宮誰得似，可憐飛燕倚新妝。"
    ],
    "tags": [
      "女子",
      "近代曲辞",
      "唐诗三百首",
      "乐府"
    ]
  },
  {
    "title": "清平調 三",
    "author": "李白",
    "paragraphs": [
      "名花傾國兩相歡，常得君王帶笑看。",
      "解得春風無限恨，沈香亭北倚闌干。"
    ],
    "tags": [
      "唐诗三百首",
      "乐府",
      "写人",
      "花",
      "写花"
    ]
  },
  {
    "title": "還鄉偶書  其二",
    "author": "黄拱",
    "paragraphs": [
      "少小離家老大回，鄉音難改鬢毛衰。",
      "兒童相見不相識，借問客從何處來。"
    ],
    "tags": [
      "二年级上册",
      "唐诗三百首",
      "伤老",
      "七言绝句",
      "思乡",
      "感慨",
      "小学古诗"
    ]
  },
  {
    "title": "長恨歌",
    "author": "白居易",
    "paragraphs": [
      "漢皇重色思傾國，御宇多年求不得。",
      "楊家有女初長成，養在深閨人未識。",
      "天生麗質難自棄，一朝選在君王側。",
      "回眸一笑百媚生，六宮粉黛無顏色。",
      "春寒賜浴華清池，溫泉水滑洗凝脂。",
      "侍兒扶起嬌無力，始是新承恩澤時。",
      "雲鬢花顏金步搖，芙蓉帳暖度春宵。",
      "春宵苦短日高起，從此君王不早朝。",
      "承歡侍宴無閑暇，春從春遊夜專夜。",
      "後宮佳麗三千人，三千寵愛在一身。",
      "金屋妝成嬌侍夜，玉樓宴罷醉和春。",
      "姊妹弟兄皆列土，可憐光彩生門戶。",
      "遂令天下父母心，不重生男重生女。",
      "驪宮高處入青雲，仙樂風飄處處聞。",
      "緩歌慢舞凝絲竹，盡日君王看不足。",
      "漁陽鞞鼓動地來，驚破霓裳羽衣曲。",
      "九重城闕煙塵生，千乘萬騎西南行。",
      "翠華搖搖行復止，西出都門百餘里。",
      "六軍不發無奈何，宛轉蛾眉馬前死。",
      "花鈿委地無人收，翠翹金雀玉搔頭。",
      "君王掩面救不得，回看血淚相和流。",
      "黃埃散漫風蕭索，雲棧縈紆登劒閣。",
      "峨嵋山下少人行，旌旗無光日色薄。",
      "蜀江水碧蜀山青，聖主朝朝暮暮情。",
      "行宮見月傷心色，夜雨聞鈴腸斷聲。",
      "天旋日轉迴龍馭，到此躊躇不能去。",
      "馬嵬坡下泥土中，不見玉顏空死處。",
      "君臣相顧盡霑衣，東望都門信馬歸。",
      "歸來池苑皆依舊，太液芙蓉未央柳。",
      "芙蓉如面柳如眉，對此如何不淚垂？",
      "春風桃李花開夜，秋雨梧桐葉落時。",
      "西宮南苑多秋草，宮葉滿階紅不埽。",
      "棃園弟子白髮新，椒房阿監青娥老。",
      "夕殿螢飛思悄然，孤燈挑盡未成眠。",
      "遲遲鐘鼓初長夜，耿耿星河欲曙天。",
      "鴛鴦瓦冷霜華重，翡翠衾寒誰與共。",
      "悠悠生死別經年，魂魄不曾來入夢。",
      "臨邛道士鴻都客，能以精誠致魂魄。",
      "爲感君王展轉思，遂教方士殷勤覓。",
      "排空馭氣奔如電，升天入地求之徧。",
      "上窮碧落下黃泉，兩處茫茫皆不見。",
      "忽聞海上有仙山，山在虛無縹緲間。",
      "樓閣玲瓏五雲起，其中綽約多仙子。",
      "中有一人字太真，雪膚花貌參差是。",
      "金闕西廂叩玉扃，轉教小玉報雙成。",
      "聞道漢家天子使，九華帳裏夢魂驚。",
      "攬衣推枕起裴回，珠箔銀屏邐迤開。",
      "雲鬢半偏新睡覺，花冠不整下堂來。",
      "風吹仙袂飄颻舉，猶似霓裳羽衣舞。",
      "玉容寂莫淚闌干，棃花一枝春帶雨。",
      "含情凝睇謝君王，一別音容兩渺茫。",
      "昭陽殿裏恩愛絕，蓬萊宮中日月長。",
      "回頭下望人寰處，不見長安見塵霧。",
      "唯將舊物表深情，鈿合金釵寄將去。",
      "釵留一股合一扇，釵擘黃金合分鈿。",
      "但教心似金鈿堅，天上人間會相見。",
      "臨別殷勤重寄詞，詞中有誓兩心知。",
      "七月七日長生殿，夜半無人私語時。",
      "在天願作比翼鳥，在地願爲連理枝。",
      "天長地久有時盡，此恨緜緜無絕期。"
    ],
    "tags": [
      "唐诗三百首",
      "峨眉山",
      "叙事",
      "写人",
      "爱情",
      "七言古诗",
      "长诗",
      "讽喻"
    ]
  },
  {
    "title": "琵琶引",
    "author": "白居易",
    "paragraphs": [
      "潯陽江頭夜送客，楓葉荻花秋索索。",
      "主人下馬客在船，舉酒欲飲無管弦。",
      "醉不成歡慘將別，別時茫茫江浸月。",
      "忽聞水上琵琶聲，主人忘歸客不發。",
      "尋聲暗問彈者誰，琵琶聲停欲語遲。",
      "移船相近邀相見，添酒迴燈重開宴。",
      "千呼萬喚始出來，猶抱琵琶半遮面。",
      "轉軸撥弦三兩聲，未成曲調先有情。",
      "弦弦掩抑聲聲思，似訴平生不得意。",
      "低眉信手續續彈，說盡心中無限事。",
      "輕攏慢撚抹復挑，初爲霓裳後六幺。",
      "大弦嘈嘈如急雨，小弦切切如私語。",
      "嘈嘈切切錯雜彈，大珠小珠落玉盤。",
      "間關鶯語花底滑，幽咽泉流水下灘。",
      "水泉冷澀弦疑絕，疑絕不通聲暫歇。",
      "別有幽愁暗恨生，此時無聲勝有聲。",
      "銀缾乍破水漿迸，鐵騎突出刀槍鳴。",
      "曲終收撥當心畫，四弦一聲如裂帛。",
      "東舟西舫悄無言，唯見江心秋月白。",
      "沈吟放撥插弦中，整頓衣裳起斂容。",
      "自言本是京城女，家在蝦蟇陵下住。",
      "十三學得琵琶成，名蜀教坊第一部。",
      "曲罷曾教善才伏，妝成每被秋娘妬。",
      "五陵年少爭纏頭，一曲紅綃不知數。",
      "鈿頭雲箆擊節碎，血色羅帬飜酒汙。",
      "今年歡笑復明年，秋月春風等閑度。",
      "弟走從軍阿姨死，暮去朝來顏色故。",
      "門前冷落鞍馬稀，老大嫁作商人婦。",
      "商人重利輕別離，前月浮梁買茶去。",
      "去來江口守空船，繞船月明江水寒。",
      "夜深忽夢少年事，夢啼妝淚紅闌干。",
      "我聞琵琶已歎息，又聞此語重唧唧。",
      "同是天涯淪落人，相逢何必曾相識。",
      "我從去年辭帝京，謫居臥病潯陽城。",
      "潯陽小處無音樂，終歲不聞絲竹聲。",
      "住近湓江地低濕，黃蘆苦竹繞宅生。",
      "其間旦暮聞何物，杜鵑啼血猨哀鳴。",
      "春江花朝秋月夜，往往取酒還獨傾。",
      "豈無山歌與村笛，嘔啞嘲哳難爲聽。",
      "今夜聞君琵琶語，如聽仙樂耳暫明。",
      "莫辭更坐彈一曲，爲君飜作琵琶行。",
      "感我此言良久立，却坐促弦弦轉急。",
      "淒淒不似向前聲，滿座重聞皆掩泣。",
      "座中泣下誰最多，江州司馬青衫濕。"
    ],
    "tags": [
      "唐诗三百首",
      "七言古诗",
      "高中古诗",
      "写人",
      "乐府",
      "三年级下册",
      "愤懑"
    ]
  },
  {
    "title": "賦得古原草送別",
    "author": "白居易",
    "paragraphs": [
      "離離原上草，一歲一枯榮。",
      "野火燒不盡，春風吹又生。",
      "遠芳侵古道，晴翠接荒城。",
      "又送王孫去，萋萋滿別情。"
    ],
    "tags": [
      "水墨唐诗",
      "唐诗三百首",
      "写草",
      "二年级下册",
      "咏物",
      "送别",
      "五言律诗",
      "咏物诗",
      "小学古诗"
    ]
  },
  {
    "title": "自河南經亂關內阻饑兄弟離散各在一處因望月有感聊書所懷寄上浮梁大兄於潛七兄烏江十五兄兼示符離及下邽弟妹",
    "author": "白居易",
    "paragraphs": [
      "時難年饑世業空，弟兄羇旅各西東。",
      "田園寥落干戈後，骨肉流離道路中。",
      "弔影分爲千里鴈，辭根散作九秋蓬。",
      "共看明月應垂淚，一夜鄉心五處同。"
    ],
    "tags": [
      "唐诗三百首"
    ]
  },
  {
    "title": "問劉十九",
    "author": "白居易",
    "paragraphs": [
      "綠螘新醅酒，紅泥小火壚。",
      "晚來天欲雪，能飲一杯無。"
    ],
    "tags": [
      "水墨唐诗",
      "唐诗三百首",
      "五言绝句",
      "生活",
      "饮酒",
      "友情"
    ]
  },
  {
    "title": "尋隱者不遇",
    "author": "賈島",
    "paragraphs": [
      "松下問童子，言師採藥去。",
      "只在此山中，雲深不知處。"
    ],
    "tags": [
      "五言绝句",
      "写人",
      "寻访",
      "唐诗三百首"
    ]
  },
  {
    "title": "利州南渡",
    "author": "溫庭筠",
    "paragraphs": [
      "澹然空水對斜暉，曲島蒼茫接翠微。",
      "波上馬嘶看櫂去，柳邊人歇待船歸。",
      "數叢沙草羣鷗散，萬頃江田一鷺飛。",
      "誰解乘舟尋范蠡，五湖煙水獨忘機。"
    ],
    "tags": [
      "唐诗三百首",
      "七言律诗",
      "抒怀",
      "渡江",
      "山水"
    ]
  },
  {
    "title": "瑤瑟怨",
    "author": "溫庭筠",
    "paragraphs": [
      "冰簟銀牀夢不成，碧天如水夜雲輕。",
      "雁聲遠過瀟湘去，十二樓中月自明。"
    ],
    "tags": [
      "水墨唐诗",
      "唐诗三百首",
      "离别",
      "七言绝句",
      "闺怨"
    ]
  },
  {
    "title": "送人東遊",
    "author": "溫庭筠",
    "paragraphs": [
      "荒戍落黃葉，浩然離故關。",
      "高風漢陽渡，初日郢門山。",
      "江上幾人在，天涯孤櫂還。",
      "何當重相見，尊酒慰離顏。"
    ],
    "tags": [
      "唐诗三百首",
      "友情",
      "送别",
      "五言律诗",
      "惜别",
      "秋天"
    ]
  },
  {
    "title": "蘇武廟",
    "author": "溫庭筠",
    "paragraphs": [
      "蘇武魂銷漢使前，古祠高樹兩茫然。",
      "雲邊雁斷胡天月，隴上羊歸塞草煙。",
      "廻日樓臺非甲帳，去時冠劒是丁年。",
      "茂陵不見封侯印，空向秋波哭逝川。"
    ],
    "tags": [
      "唐诗三百首",
      "隋・唐・五代",
      "七言律诗",
      "写人",
      "凭吊古迹",
      "赞颂"
    ]
  },
  {
    "title": "渡漢江",
    "author": "李頻",
    "paragraphs": [
      "嶺外音書絕，經年復歷春。",
      "近鄉情更怯，不敢問來人。"
    ],
    "tags": [
      "水墨唐诗",
      "五言绝句",
      "思乡",
      "唐诗三百首",
      "渡江"
    ]
  },
  {
    "title": "貧女",
    "author": "秦韜玉",
    "paragraphs": [
      "蓬門未識綺羅香，擬託良媒益自傷。",
      "誰愛風流高格調，共憐時世儉梳妝。",
      "敢將十指誇偏巧，不把雙眉鬬畫長。",
      "苦恨年年壓金線，爲他人作嫁衣裳。"
    ],
    "tags": [
      "水墨唐诗",
      "唐诗三百首",
      "哲理",
      "七言律诗",
      "生活",
      "女子",
      "怀才不遇"
    ]
  },
  {
    "title": "春宮怨",
    "author": "周朴",
    "paragraphs": [
      "早被嬋娟誤，欲妝臨鏡慵。",
      "承恩不在貌，教妾若爲容。",
      "風暖鳥聲碎，日高花影重。",
      "年年越溪女，相憶采芙蓉。"
    ],
    "tags": [
      "唐诗三百首",
      "宫怨",
      "春天",
      "写景",
      "女子",
      "五言律诗"
    ]
  },
  {
    "title": "孤鴈 二",
    "author": "崔塗",
    "paragraphs": [
      "幾行歸去盡，片影獨何之。",
      "暮雨相呼失，寒塘獨下遲。",
      "渚雲低暗度，關月冷遙隨。",
      "未必逢矰繳，孤飛自可疑。"
    ],
    "tags": [
      "唐诗三百首",
      "孤独",
      "羁旅",
      "五言律诗",
      "写鸟",
      "组诗",
      "鸟"
    ]
  },
  {
    "title": "巴山道中除夜書懷",
    "author": "崔塗",
    "paragraphs": [
      "迢遰三巴路，羇危萬里身。",
      "亂山殘雪夜，孤燭異鄉春。",
      "漸與骨肉遠，轉於僮僕親。",
      "那堪正漂泊，明日歲華新。"
    ],
    "tags": [
      "羁旅",
      "唐诗三百首",
      "五言律诗",
      "春节",
      "思乡"
    ]
  },
  {
    "title": "宮詞二首 一",
    "author": "張祜",
    "paragraphs": [
      "故國三千里，深宮二十年。",
      "一聲河滿子，雙淚落君前。"
    ],
    "tags": [
      "唐诗三百首",
      "五言绝句",
      "宫怨"
    ]
  },
  {
    "title": "贈內人",
    "author": "張祜",
    "paragraphs": [
      "禁門宮樹月痕過，媚眼唯看宿燕窠。",
      "斜拔玉釵燈影畔，剔開紅焰救飛蛾。"
    ],
    "tags": [
      "唐诗三百首",
      "七言绝句",
      "宫怨",
      "女子"
    ]
  },
  {
    "title": "集靈臺二首 一",
    "author": "張祜",
    "paragraphs": [
      "日光斜照集靈臺，紅樹花迎曉露開。",
      "昨夜上皇新授籙，太真含笑入簾來。"
    ],
    "tags": [
      "唐诗三百首",
      "写人",
      "七言绝句",
      "讽刺"
    ]
  },
  {
    "title": "集靈臺二首 二",
    "author": "張祜",
    "paragraphs": [
      "虢國夫人承主恩，平明騎馬入宮門。",
      "却嫌脂粉汚顏色，淡掃蛾眉朝至尊。"
    ],
    "tags": [
      "唐诗三百首",
      "写人",
      "七言绝句",
      "讽刺"
    ]
  },
  {
    "title": "題金陵渡",
    "author": "張祜",
    "paragraphs": [
      "金陵津渡小山樓，一宿行人自可愁。",
      "潮落夜江斜月裏，兩三星火是瓜州。"
    ],
    "tags": [
      "水墨唐诗",
      "唐诗三百首",
      "抒情",
      "七言绝句",
      "旅途"
    ]
  },
  {
    "title": "宮詞",
    "author": "朱慶餘",
    "paragraphs": [
      "寂寂花時閉院門，美人相並立瓊軒。",
      "含情欲說宮中事，鸚鵡前頭不敢言。"
    ],
    "tags": [
      "唐诗三百首",
      "七言绝句",
      "宫怨",
      "写景"
    ]
  },
  {
    "title": "石鼓歌",
    "author": "韓愈",
    "paragraphs": [
      "張生手持石鼓文，勸我試作石鼓歌。",
      "少陵無人謫仙死，才薄將奈石鼓何。",
      "周綱陵遲四海沸，宣王憤起揮天戈。",
      "大開明堂受朝賀，諸侯劒佩鳴相磨。",
      "蒐于岐陽騁雄俊，萬里禽獸皆遮羅。",
      "鐫功勒成告萬世，鑿石作鼓隳嵯峨。",
      "從臣才藝咸第一，揀選撰刻留山阿。",
      "雨淋日炙野火燎，鬼物守護煩撝呵。",
      "公從何處得紙本，毫髮盡備無差訛。",
      "辭嚴義密讀難曉，字體不類隸與科。",
      "年深豈免有缺畫，快劒斫斷生蛟鼉。",
      "鸞翔鳳翥衆僊下，珊瑚碧樹交枝柯。",
      "金繩鐵索鎖紐壯，古鼎躍水龍騰梭。",
      "陋儒編詩不收入，二雅褊迫無委蛇。",
      "孔子西行不到秦，掎摭星宿遺羲娥。",
      "嗟予好古生苦晚，對此涕淚雙滂沱。",
      "憶昔初蒙博士徴，其年始改稱元和。",
      "故人從軍在右輔，爲我度量掘臼科。",
      "濯冠沐浴告祭酒，如此至寶存豈多。",
      "氊包席裹可立致，十鼓祗載數駱駝。",
      "薦諸太廟比郜鼎，光價豈止百倍過。",
      "聖恩若許留太學，諸生講解得切磋。",
      "觀經鴻都尚填咽，坐見舉國來奔波。",
      "剜苔剔蘚露節角，安置妥帖平不頗。",
      "大廈深簷與蓋覆，經歷久遠期無佗。",
      "中朝大官老於事，詎肯感激徒媕婀。",
      "牧童敲火牛礪角，誰復著手爲摩挲。",
      "日銷月鑠就埋沒，六年西顧空吟哦。",
      "羲之俗書趁姿媚，數紙尚可博白鵝。",
      "繼周八代爭戰罷，無人收拾理則那。",
      "方今太平日無事，柄任儒術崇丘軻。",
      "安能以此上論列，願借辨口如懸河。",
      "石鼓之歌止於此，嗚呼吾意其蹉跎。"
    ],
    "tags": [
      "唐诗三百首",
      "七言古诗",
      "题咏"
    ]
  },
  {
    "title": "秋夜曲",
    "author": "王涯",
    "paragraphs": [
      "桂魄初生秋露微，輕羅已薄未更衣。",
      "銀箏夜久殷勤弄，心怯空房不忍歸。"
    ],
    "tags": [
      "思念",
      "秋天",
      "女子",
      "唐诗三百首",
      "乐府"
    ]
  },
  {
    "title": "晨詣超師院讀禪經",
    "author": "柳宗元",
    "paragraphs": [
      "汲井漱寒齒，清心拂塵服。",
      "閒持貝葉書，步出東齋讀。",
      "真源了無取，妄跡世所逐。",
      "遺言冀可冥，繕性何由熟。",
      "道人庭宇靜，苔色連深竹。",
      "日出霧露餘，青松如膏沐。",
      "澹然離言說，悟悅心自足。"
    ],
    "tags": [
      "唐诗三百首",
      "五言古诗",
      "抒情",
      "贬谪"
    ]
  },
  {
    "title": "登柳州城樓寄漳汀封連四州",
    "author": "柳宗元",
    "paragraphs": [
      "城上高樓接大荒，海天愁思正茫茫。",
      "驚風亂颭芙蓉水，密雨斜侵薜荔牆。",
      "嶺樹重遮千里目，江流曲似九廻腸。",
      "共來百越文身地，猶自音書滯一鄉。"
    ],
    "tags": [
      "唐诗三百首",
      "七言律诗",
      "抒情",
      "怀人"
    ]
  },
  {
    "title": "溪居",
    "author": "柳宗元",
    "paragraphs": [
      "久爲簪組累，幸此南夷謫。",
      "閑依農圃鄰，偶似山林客。",
      "曉耕翻露草，夜榜響溪石。",
      "來往不逢人，長歌楚天碧。"
    ],
    "tags": [
      "唐诗三百首",
      "孤独",
      "五言古诗",
      "生活"
    ]
  },
  {
    "title": "江雪",
    "author": "柳宗元",
    "paragraphs": [
      "千山鳥飛絕，萬逕人蹤滅。",
      "孤舟蓑笠翁，獨釣寒江雪。"
    ],
    "tags": [
      "水墨唐诗",
      "唐诗三百首",
      "写雪",
      "山水",
      "冬天",
      "雪",
      "冬",
      "写景",
      "写鸟",
      "五言绝句",
      "鸟"
    ]
  },
  {
    "title": "漁翁",
    "author": "柳宗元",
    "paragraphs": [
      "漁翁夜傍西巖宿，曉汲清湘燃楚竹。",
      "煙銷日出不見人，[欸]乃一聲山水綠。",
      "迴看天際下中流，巖上無心雲相逐。"
    ],
    "tags": [
      "水墨唐诗",
      "唐诗三百首",
      "写人",
      "七言古诗",
      "山水"
    ]
  },
  {
    "title": "蜀先主廟",
    "author": "劉禹錫",
    "paragraphs": [
      "天地英雄氣，千秋尚凜然。",
      "勢分三足鼎，業復五銖錢。",
      "得相能開國，生兒不象賢。",
      "淒涼蜀故妓，來舞魏宮前。"
    ],
    "tags": [
      "水墨唐诗",
      "唐诗三百首",
      "隋・唐・五代",
      "咏史怀古",
      "五言律诗"
    ]
  },
  {
    "title": "月夜",
    "author": "杜甫",
    "paragraphs": [
      "今夜鄜州月，閨中只獨看。",
      "遙憐小兒女，未解憶長安。",
      "香霧雲鬟濕，清輝玉臂寒。",
      "何時倚虛幌，雙照淚痕乾。"
    ],
    "tags": [
      "唐诗三百首",
      "思念",
      "女子",
      "五言律诗",
      "高中古诗",
      "月亮",
      "三年级上册"
    ]
  },
  {
    "title": "春望",
    "author": "杜甫",
    "paragraphs": [
      "國破山河在，城春草木深。",
      "感時花濺淚，恨別鳥驚心。",
      "烽火連三月，家書抵萬金。",
      "白頭搔更短，渾欲不勝簪。"
    ],
    "tags": [
      "唐诗三百首",
      "战争",
      "忧国忧民",
      "爱国",
      "五言律诗",
      "初中古诗",
      "八年级上册(课内)",
      "思乡",
      "写鸟",
      "鸟"
    ]
  },
  {
    "title": "春宿左省",
    "author": "杜甫",
    "paragraphs": [
      "花隱掖垣暮，啾啾棲鳥過。",
      "星臨萬戶動，月傍九霄多。",
      "不寢聽金鑰，因風想玉珂。",
      "明朝有封事，數問夜如何。"
    ],
    "tags": [
      "水墨唐诗",
      "唐诗三百首",
      "爱国",
      "写景",
      "五言律诗"
    ]
  },
  {
    "title": "至德二載甫自京金光門出問道歸鳳翔乾元初從左拾遺移華州掾與親故別因出此門有悲往事",
    "author": "杜甫",
    "paragraphs": [
      "此道昔歸順，西郊胡正繁。",
      "至今殘破膽，應有未招魂。",
      "近得歸京邑，移官豈至尊。",
      "無才日衰老，駐馬望千門。"
    ],
    "tags": [
      "唐诗三百首",
      "岁月",
      "五言律诗",
      "怀念"
    ]
  },
  {
    "title": "月夜憶舍弟",
    "author": "杜甫",
    "paragraphs": [
      "戍鼓斷人行，秋邊一雁聲。",
      "露從今夜白，月是故鄉明。",
      "有弟皆分散，無家問死生。",
      "寄書長不避，況乃未休兵。"
    ],
    "tags": [
      "唐诗三百首",
      "月夜",
      "秋天",
      "边塞",
      "思乡",
      "五言律诗",
      "怀人",
      "中秋"
    ]
  },
  {
    "title": "天末憶李白",
    "author": "杜甫",
    "paragraphs": [
      "涼風起天末，君子意如何。",
      "鴻雁幾時到，江湖秋水多。",
      "文章憎命達，魑魅喜人過。",
      "應共冤魂語，投詩贈汩羅。"
    ],
    "tags": [
      "唐诗三百首",
      "写风",
      "五言律诗",
      "风",
      "怀人"
    ]
  },
  {
    "title": "蜀相",
    "author": "杜甫",
    "paragraphs": [
      "丞相祠堂何處尋，錦官城外柏森森。",
      "映堦碧草自春色，隔葉黃鸝空好音。",
      "三顧頻煩天下計，兩朝開濟老臣心。",
      "出師未捷身先死，長使英雄淚滿襟。"
    ],
    "tags": [
      "唐诗三百首",
      "隋・唐・五代",
      "七言律诗",
      "忧国忧民",
      "写人",
      "咏史怀古",
      "赞颂"
    ]
  },
  {
    "title": "客至",
    "author": "杜甫",
    "paragraphs": [
      "舍南舍北皆春水，但見羣鷗日日來。",
      "花徑不曾緣客掃，蓬門今始爲君開。",
      "盤餐市遠無兼味，樽酒家貧只舊醅。",
      "肯與鄰翁相對飲，隔籬呼取盡餘桮。"
    ],
    "tags": [
      "水墨唐诗",
      "唐诗三百首",
      "喜悦",
      "写景",
      "友情",
      "待客"
    ]
  },
  {
    "title": "野望",
    "author": "杜甫",
    "paragraphs": [
      "西山白雪三奇戍，南浦清江萬里橋。",
      "海內風塵諸弟隔，天涯涕淚一身遙。",
      "唯將遲暮供多病，未有涓埃荅聖朝。",
      "跨馬出郊時極目，不堪人事日蕭條。"
    ],
    "tags": [
      "水墨唐诗",
      "唐诗三百首",
      "七言律诗",
      "写景",
      "抒情"
    ]
  },
  {
    "title": "奉濟驛重送嚴公四韻",
    "author": "杜甫",
    "paragraphs": [
      "遠送從此別，青山空復情。",
      "幾時桮重把，昨夜月同行。",
      "列郡謳歌惜，三朝出入榮。",
      "江村獨歸處，寂寞養殘生。"
    ],
    "tags": [
      "唐诗三百首",
      "送别",
      "五言律诗",
      "惜别"
    ]
  },
  {
    "title": "聞官軍收河南河北",
    "author": "杜甫",
    "paragraphs": [
      "劒外忽傳收薊北，初聞涕淚滿衣裳。",
      "却看妻子愁何在，漫卷詩書喜欲狂。",
      "白日放歌須縱酒，青春作伴好還鄉。",
      "即從巴峽穿巫峽，便下襄陽向洛陽。"
    ],
    "tags": [
      "唐诗三百首",
      "七言律诗",
      "思归",
      "六年级下册",
      "小学古诗"
    ]
  },
  {
    "title": "登高",
    "author": "杜甫",
    "paragraphs": [
      "風急天高猨嘯哀，渚清沙白鳥飛迴。",
      "無邊落木蕭蕭下，不盡長江衮衮來。",
      "萬里悲秋常作客，百年多病獨登臺。",
      "艱難苦恨繁霜鬢，潦倒新停濁酒桮。"
    ],
    "tags": [
      "水墨唐诗",
      "唐诗三百首",
      "长江",
      "七言律诗",
      "写景",
      "忧国忧民",
      "秋天",
      "登高",
      "抒情"
    ]
  },
  {
    "title": "別房太尉墓",
    "author": "杜甫",
    "paragraphs": [
      "他鄉復行役，駐馬別孤墳。",
      "近淚無乾土，低空有斷雲。",
      "對碁陪謝傅，把劒覓徐君。",
      "唯見林花落，鸎啼送客聞。"
    ],
    "tags": [
      "水墨唐诗",
      "唐诗三百首",
      "忧国忧民",
      "感伤",
      "五言律诗",
      "悼亡"
    ]
  },
  {
    "title": "登樓",
    "author": "杜甫",
    "paragraphs": [
      "花近高樓傷客心，萬方多難此登臨。",
      "錦江春色來天地，玉壘浮雲變古今。",
      "北極朝廷終不改，西山寇盜莫相侵。",
      "可憐後主還祠廟，日暮聊爲梁甫吟。"
    ],
    "tags": [
      "水墨唐诗",
      "唐诗三百首",
      "隋・唐・五代",
      "七言律诗",
      "写景",
      "怀古",
      "一年级下册",
      "忧国忧民",
      "感时",
      "初中古诗",
      "高中古诗",
      "九年级下册(课外)"
    ]
  },
  {
    "title": "宿府",
    "author": "杜甫",
    "paragraphs": [
      "清秋幕府井梧寒，獨宿江城蠟炬殘。",
      "永夜角聲悲自語，中天月色好誰看。",
      "風塵荏苒音書絕，關塞蕭條行路難。",
      "已忍伶俜十年事，強移栖息一枝安。"
    ],
    "tags": [
      "唐诗三百首",
      "感时",
      "孤独",
      "七言律诗"
    ]
  },
  {
    "title": "旅夜書懷",
    "author": "杜甫",
    "paragraphs": [
      "細草微風岸，危檣獨夜舟。",
      "星垂平野闊，月湧大江流。",
      "名豈文章著，官因老病休。",
      "飄飄何所似，天地一沙鷗。"
    ],
    "tags": [
      "水墨唐诗",
      "唐诗三百首",
      "写景",
      "孤独",
      "抒怀",
      "五言律诗"
    ]
  },
  {
    "title": "閣夜",
    "author": "杜甫",
    "paragraphs": [
      "歲暮陰陽催短景，天涯霜雪霽寒宵。",
      "五更鼓角聲悲壯，三峽星河影動搖。",
      "野哭幾家聞戰伐，夷歌數處起漁樵。",
      "臥龍躍馬終黃土，人事依依漫寂寥。"
    ],
    "tags": [
      "水墨唐诗",
      "唐诗三百首"
    ]
  },
  {
    "title": "八陣圖",
    "author": "杜甫",
    "paragraphs": [
      "功蓋三分國，名高八陣圖。",
      "江流石不轉，遺恨失吞吳。"
    ],
    "tags": [
      "水墨唐诗",
      "唐诗三百首",
      "隋・唐・五代",
      "怀古",
      "哲理",
      "写人",
      "五言绝句"
    ]
  },
  {
    "title": "詠懷古跡五首 一",
    "author": "杜甫",
    "paragraphs": [
      "支離東北風塵際，漂泊西南天地間。",
      "三峽樓臺淹日月，五溪衣服共雲山。",
      "羯胡事主終無賴，詞客衰時且未還。",
      "庾信平生最蕭瑟，暮年詩賦動江關。"
    ],
    "tags": [
      "唐诗三百首",
      "隋・唐・五代",
      "七言律诗",
      "感叹",
      "怀古"
    ]
  },
  {
    "title": "詠懷古跡五首 二",
    "author": "杜甫",
    "paragraphs": [
      "搖落深知宋玉悲，風流儒雅亦吾師。",
      "悵望千秋一灑淚，蕭條異代不同時。",
      "江山故宅空文藻，雲雨荒臺豈夢思。",
      "最是楚宮俱泯滅，舟人指點到今疑。"
    ],
    "tags": [
      "唐诗三百首",
      "隋・唐・五代",
      "七言律诗",
      "怀古",
      "抒怀"
    ]
  },
  {
    "title": "詠懷古跡五首 三",
    "author": "杜甫",
    "paragraphs": [
      "羣山萬壑赴荆門，生長明妃尚有村。",
      "一去紫臺連朔漠，獨留青塚向黃昏。",
      "畫圖省識春風面，環佩空歸月夜魂。",
      "千載琵琶作胡語，分明怨恨曲中論。"
    ],
    "tags": [
      "唐诗三百首",
      "隋・唐・五代",
      "七言律诗",
      "怀古",
      "思乡"
    ]
  },
  {
    "title": "詠懷古跡五首 四",
    "author": "杜甫",
    "paragraphs": [
      "蜀主窺吳幸三峽，崩年亦在永安宮。",
      "翠華想像空山裏，玉殿虛無野寺中。",
      "古廟杉松巢水鶴，歲時伏臘走村翁。",
      "武侯祠屋常鄰近，一體君臣祭祀同。"
    ],
    "tags": [
      "唐诗三百首",
      "隋・唐・五代",
      "七言律诗",
      "怀古",
      "抒怀"
    ]
  },
  {
    "title": "詠懷古跡五首 五",
    "author": "杜甫",
    "paragraphs": [
      "諸葛大名垂宇宙，宗臣遺像肅清高。",
      "三分割據紆籌策，萬古雲霄一羽毛。",
      "伯仲之間見伊呂，指揮若定失蕭曹。",
      "福移漢祚難恢復，志決身殲軍務勞。"
    ],
    "tags": [
      "唐诗三百首",
      "隋・唐・五代",
      "七言律诗",
      "怀古",
      "议论"
    ]
  },
  {
    "title": "江南逢李龜年",
    "author": "杜甫",
    "paragraphs": [
      "歧王宅裏尋常見，崔九堂前幾度聞。",
      "正是江南好風景，落花時節又逢君。"
    ],
    "tags": [
      "水墨唐诗",
      "唐诗三百首",
      "初中古诗",
      "七言绝句",
      "怀念",
      "感伤",
      "七年级下册(课外)"
    ]
  },
  {
    "title": "登岳陽樓",
    "author": "杜甫",
    "paragraphs": [
      "昔聞洞庭水，今上岳陽樓。",
      "吳楚東南坼，乾坤日夜浮。",
      "親朋無一字，老病有孤舟。",
      "戎馬關山北，憑軒涕泗流。"
    ],
    "tags": [
      "水墨唐诗",
      "唐诗三百首",
      "洞庭湖",
      "岳阳楼",
      "抱负",
      "五言律诗",
      "山水"
    ]
  },
  {
    "title": "虢國夫人",
    "author": "杜甫",
    "paragraphs": [
      "虢國夫人承主恩，平明上馬入宮門。",
      "却嫌脂粉涴顏色，澹埽蛾眉朝至尊。"
    ],
    "tags": [
      "写人",
      "七言绝句",
      "唐诗三百首",
      "讽刺"
    ]
  },
  {
    "title": "望月懷遠",
    "author": "張九齡",
    "paragraphs": [
      "海上生明月，天涯共此時。",
      "情人怨遙夜，竟夕起相思。",
      "滅燭憐光滿，披衣覺露滋。",
      "不堪盈手贈，還寢夢佳期。"
    ],
    "tags": [
      "唐诗三百首",
      "思念",
      "中秋节",
      "中秋",
      "思乡",
      "五言律诗",
      "月亮"
    ]
  },
  {
    "title": "題大庾嶺北驛",
    "author": "宋之問",
    "paragraphs": [
      "陽月南飛雁，傳聞至此回。",
      "我行殊未已，何日復歸來？江靜潮初落，林昏瘴不開。",
      "明朝望鄉處，應見隴頭梅。"
    ],
    "tags": [
      "唐诗三百首",
      "五言律诗",
      "思乡",
      "带有地名",
      "地名"
    ]
  },
  {
    "title": "渡漢江",
    "author": "宋之問",
    "paragraphs": [
      "嶺外音書斷，經冬復歷春。",
      "近鄉情更怯，不敢問來人。"
    ],
    "tags": [
      "唐诗三百首",
      "五言绝句",
      "思乡",
      "渡江"
    ]
  },
  {
    "title": "新年作",
    "author": "宋之問",
    "paragraphs": [
      "鄉心新歲切，天畔獨澘然。",
      "老至居人下，春歸在客先。",
      "嶺猨同旦暮，江柳共風煙。",
      "已似長沙傅，從今又幾年。"
    ],
    "tags": [
      "唐诗三百首",
      "五言律诗",
      "春节",
      "思乡"
    ]
  },
  {
    "title": "杜少府之任蜀州",
    "author": "王勃",
    "paragraphs": [
      "城闕輔三秦，風煙望五津。",
      "與君離別意，同是宦遊人。",
      "海內存知己，天涯若比隣。",
      "無爲在岐路，兒女共霑巾。"
    ],
    "tags": [
      "唐诗三百首",
      "八年级下册(课外)",
      "友情",
      "送别",
      "初中古诗",
      "五言律诗",
      "哲理"
    ]
  },
  {
    "title": "和晉陵陸丞早春遊望",
    "author": "杜審言",
    "paragraphs": [
      "獨有宦遊人，偏驚物候新。",
      "雲霞出海曙，梅柳渡江春。",
      "淑氣催黃鳥，晴光轉綠蘋。",
      "忽聞歌古調，歸思欲霑巾。"
    ],
    "tags": [
      "春天",
      "唐诗三百首",
      "伤怀",
      "和诗",
      "思乡",
      "五言律诗"
    ]
  },
  {
    "title": "登樓",
    "author": "朱斌",
    "paragraphs": [
      "白日依山盡，黃河入海流。",
      "欲窮千里目，更上一層樓。"
    ],
    "tags": [
      "唐诗三百首",
      "黄河",
      "山水",
      "励志",
      "登楼",
      "写景",
      "哲理",
      "名楼、庙宇",
      "五言绝句"
    ]
  },
  {
    "title": "送李少府貶峽中王少府貶長沙",
    "author": "高適",
    "paragraphs": [
      "嗟君此別意何如，駐馬銜桮問謫居。",
      "巫峽啼猿數行淚，衡陽歸雁幾封書。",
      "青楓江上秋天遠，白帝城邊古木疎。",
      "聖代即今多雨露，暫時分手莫躊躇。"
    ],
    "tags": [
      "唐诗三百首",
      "同情",
      "送别",
      "贬谪",
      "边塞",
      "七言律诗"
    ]
  },
  {
    "title": "望嶽",
    "author": "杜甫",
    "paragraphs": [
      "岱宗夫如何，齊魯青未了。",
      "造化鍾神秀，陰陽割昏曉。",
      "盪胷生曾雲，決眥入歸鳥。",
      "會當凌絕頂，一覽衆山小。"
    ],
    "tags": [
      "水墨唐诗",
      "唐诗三百首",
      "泰山",
      "五言古诗",
      "励志",
      "写景",
      "初中古诗",
      "山",
      "哲理",
      "八年级上册(课内)",
      "写鸟",
      "写山",
      "描写山",
      "鸟"
    ]
  },
  {
    "title": "兵車行",
    "author": "杜甫",
    "paragraphs": [
      "車轔轔，馬蕭蕭，行人弓箭各在腰。",
      "耶孃妻子走相送，塵埃不見咸陽橋。",
      "牽衣頓足闌道哭，哭聲直上干雲霄。",
      "道傍過者問行人，行人但云點行頻。",
      "或從十五北防河，便至四十西營田。",
      "去時里正與裹頭，歸來頭白還戍邊。",
      "邊亭流血成海水，武皇開邊意未已。",
      "君不聞漢家山東二百州，千村萬落生荆杞。",
      "縱有健婦把鋤犂，禾生隴畝無東西。",
      "況復秦兵耐苦戰，被驅不異犬與雞。",
      "長者雖有問，役夫敢申恨。",
      "且如今年冬，未休關西卒。",
      "縣官急索租，租稅從何出？信知生男惡，反是生女好。",
      "生女猶是嫁比鄰，生男埋沒隨百草。",
      "君不見青海頭，古來白骨無人收。",
      "新鬼煩冤舊鬼哭，天陰雨濕聲啾啾。"
    ],
    "tags": [
      "唐诗三百首",
      "叙事",
      "战争",
      "忧国忧民",
      "乐府",
      "新乐府辞"
    ]
  },
  {
    "title": "贈衛八處士",
    "author": "杜甫",
    "paragraphs": [
      "人生不相見，動如參與商。",
      "今夕復何夕，共此燈燭光。",
      "少壯能幾時，鬢髮各已蒼。",
      "訪舊半爲鬼，驚呼熱中腸。",
      "焉知二十載，重上君子堂。",
      "昔別君未婚，兒女忽成行。",
      "怡然敬父執，問我來何方。",
      "問荅乃未已，兒女羅酒漿。",
      "夜雨剪春韭，新炊間黃粱。",
      "主稱會面難，一舉累十觴。",
      "十觴亦不醉，感子故意長。",
      "明日隔山岳，世事兩茫茫。"
    ],
    "tags": [
      "唐诗三百首",
      "时光",
      "五言古诗",
      "人生",
      "友情"
    ]
  },
  {
    "title": "麗人行",
    "author": "杜甫",
    "paragraphs": [
      "三月三日天氣新，長安水邊多麗人。",
      "態濃意遠淑且真，肌理細膩骨肉勻。",
      "繡羅衣裳照暮春，蹙金孔雀銀麒麟。",
      "頭上何所有，翠微㔩葉垂鬢脣。",
      "背後何所見，珠壓腰衱穩稱身。",
      "就中雲幕椒房親，賜名大國虢與秦。",
      "紫駝之峰出翠釜，水精之盤行素鱗。",
      "犀箸厭飫久未下，鑾刀縷切空紛綸。",
      "黃門飛鞚不動塵，御廚絡繹送八珍。",
      "簫鼓哀吟感鬼神，賓從雜遝實要津。",
      "後來鞍馬何逡巡，當軒下馬入錦茵。",
      "楊花雪落覆白蘋，青鳥飛去銜紅巾。",
      "炙手可熱勢絕倫，慎莫近前丞相嗔。"
    ],
    "tags": [
      "杂曲歌辞",
      "唐诗三百首",
      "乐府",
      "讽刺",
      "咏叹"
    ]
  },
  {
    "title": "哀江頭",
    "author": "杜甫",
    "paragraphs": [
      "少陵野老吞聲哭，春日潛行曲江曲。",
      "江頭宮殿鎖千門，細柳新蒲爲誰綠。",
      "憶昔霓旌下南苑，苑中萬物生顏色。",
      "昭陽殿裏第一人，同輦隨君侍君側。",
      "輦前才人帶弓箭，白馬嚼齧黃金勒。",
      "翻身向天仰射雲，一箭正墜雙飛翼。",
      "明眸皓齒今何在，血污遊魂歸不得。",
      "清渭東流劒閣深，去住彼此無消息。",
      "人生有情淚霑臆，江水江花豈終極。",
      "黃昏胡騎塵滿城，欲往城南忘南北。"
    ],
    "tags": [
      "唐诗三百首",
      "描写水",
      "爱国",
      "伤怀",
      "乐府",
      "新乐府辞",
      "写水"
    ]
  },
  {
    "title": "哀王孫",
    "author": "杜甫",
    "paragraphs": [
      "長安城頭頭白烏，夜飛延秋門上呼。",
      "又向人家啄大屋，屋底達官走避胡。",
      "金鞭斷折九馬死，骨肉不待同馳驅。",
      "腰下實玦青珊瑚，可憐王孫泣路隅。",
      "問之不肯道姓名，但道困苦乞爲奴。",
      "已經百日竄荆棘，身上無有完肌膚。",
      "高帝子孫盡隆準，龍種自與常人殊。",
      "豺狼在邑龍在野，王孫善保千金軀。",
      "不敢長語臨交衢，且爲王孫立斯須。",
      "昨夜東風吹血腥，東來橐駝滿舊都。",
      "朔方健兒好身手，昔何勇銳今何愚。",
      "竊聞天子已傳位，賢德北服南單于。",
      "花門剺面請雪恥，慎勿出口他人狙。",
      "哀哉王孫慎勿疎，五陵佳氣無時無。"
    ],
    "tags": [
      "唐诗三百首",
      "叙事",
      "抒情",
      "新乐府辞",
      "乐府",
      "写鸟",
      "鸟"
    ]
  },
  {
    "title": "佳人",
    "author": "杜甫",
    "paragraphs": [
      "絕代有佳人，幽居在空谷。",
      "自云良家子，零落依草木。",
      "關中昔喪敗，兄弟遭殺戮。",
      "官高何足論，不得收骨肉。",
      "世情惡衰歇，萬事隨轉燭。",
      "夫壻輕薄兒，新人已如玉。",
      "合昏尚知時，鴛鴦不獨宿。",
      "但見新人笑，那聞舊人哭。",
      "在山泉水清，出山泉水濁。",
      "侍婢賣珠回，牽蘿補茅屋。",
      "摘花不插髮，采柏動盈匊。",
      "天寒翠袖薄，日暮倚修竹。"
    ],
    "tags": [
      "唐诗三百首",
      "赞美",
      "五言古诗",
      "闺怨",
      "女子"
    ]
  },
  {
    "title": "夢李白二首 一",
    "author": "杜甫",
    "paragraphs": [
      "死別已吞聲，生別常惻惻。",
      "江南瘴癘地，逐客無消息。",
      "故人入我夢，明我長相憶。",
      "恐非平生魂，路遠不可測。",
      "魂來楓葉青，魂返關塞黑。",
      "君今在羅網，何以有羽翼。",
      "落月滿屋梁，猶疑照顏色。",
      "水深波浪闊，無使蛟龍得。"
    ],
    "tags": [
      "唐诗三百首"
    ]
  },
  {
    "title": "夢李白二首 二",
    "author": "杜甫",
    "paragraphs": [
      "浮雲終日行，遊子久不至。",
      "三夜頻夢君，情親見君意。",
      "告歸常局促，苦道來不易。",
      "江湖多風波，舟楫恐失墜。",
      "出門搔白首，若負平生志。",
      "冠蓋滿京華，斯人獨顦顇。",
      "孰云網恢恢，將老身反累。",
      "千秋萬歲名，寂莫身後事。"
    ],
    "tags": [
      "唐诗三百首",
      "友人",
      "同情",
      "记梦",
      "五言古诗"
    ]
  },
  {
    "title": "韋諷錄事宅觀曹將軍畫馬圖",
    "author": "杜甫",
    "paragraphs": [
      "國初已來畫鞍馬，神妙獨數江都王。",
      "將軍得名三十載，人間又見真乘黃。",
      "曾貌先帝照夜白，龍池十日飛霹靂。",
      "內府殷紅馬腦盌，倢伃傳詔才人索。",
      "盌賜將軍拜舞歸，輕紈細綺相追飛。",
      "貴戚權門得筆跡，始覺屏障生光輝。",
      "昔日太宗拳毛騧，近時郭家師子花。",
      "今之新圖有二馬，復令識者久歎嗟。",
      "此皆騎戰一敵萬，縞素漠漠開風沙。",
      "其餘七匹亦殊絕，迥若寒空動煙雪。",
      "霜蹄蹴踏長楸間，馬官廝養森成列。",
      "可憐九馬爭神駿，顧視清高氣深穩。",
      "借問苦心愛者誰，後有韋諷前支遁。",
      "憶昔巡幸新豐宮，翠華拂天來向東。",
      "騰驤磊落三萬匹，皆與此圖筋骨同。",
      "自從獻寶朝河宗，無復射蛟江水中。",
      "君不見金粟堆前松柏裏，龍媒去盡鳥呼風。"
    ],
    "tags": [
      "唐诗三百首",
      "写马",
      "七言古诗",
      "题画",
      "马"
    ]
  },
  {
    "title": "丹青引贈曹將軍霸",
    "author": "杜甫",
    "paragraphs": [
      "將軍魏武之子孫，於今爲庶爲清門。",
      "英雄割據雖已矣，文彩風流猶尚存。",
      "學書初學衛夫人，但恨無過王右軍。",
      "丹青不知老將至，富貴於我如浮雲。",
      "開元之中常引見，承恩數上南熏殿。",
      "凌煙功臣少顏色，將軍下筆開生面。",
      "良相頭上進賢冠，猛將腰間大羽箭。",
      "褒公鄂公毛髮動英姿颯爽來酣戰。",
      "先帝天馬玉花驄，畫工如山貌不同。",
      "是日牽來赤墀下，迥立閶闔生長風。",
      "詔謂將軍拂絹素，意匠慘澹經營中。",
      "斯須九重真龍出，一洗萬古凡馬空。",
      "玉花却在御榻上，榻上庭前屹相向。",
      "至尊含笑催賜金，圉人太僕皆惆悵。",
      "弟子韓幹早入室，亦能畫馬窮殊相。",
      "幹惟畫肉不畫骨，忍使驊騮氣凋喪。",
      "將軍畫善蓋有神，必逢佳士亦寫真。",
      "即今飄泊干戈際，屢貌尋常行路人。",
      "途窮反遭俗眼白，世上未有如公貧。",
      "但看古來盛名下，終日坎壈纏其身。"
    ],
    "tags": [
      "写人",
      "同情",
      "唐诗三百首",
      "七言古诗",
      "怅惘"
    ]
  },
  {
    "title": "寄韓諫議",
    "author": "杜甫",
    "paragraphs": [
      "今我不樂思岳陽，身欲奮飛病在牀。",
      "美人娟娟隔秋水，濯足洞庭望八荒。",
      "鴻飛冥冥日月白，青楓葉赤天雨霜。",
      "玉京羣帝集北斗，或騎騏驎翳鳳皇。",
      "芙蓉旌旗煙霧樂，影動倒景搖瀟湘。",
      "星宮之君醉瓊漿，羽人稀少不在旁。",
      "似聞昨者赤松子，恐是漢代韓張良。",
      "昔隨劉氏定長安，帷幄未改神慘傷。",
      "國家成敗吾豈敢，色難腥腐餐風香。",
      "周南留滯古所惜，南極老人應壽昌。",
      "美人胡爲隔秋水，焉得置之貢玉堂。"
    ],
    "tags": [
      "唐诗三百首",
      "洞庭湖",
      "游仙",
      "七言古诗"
    ]
  },
  {
    "title": "古柏行",
    "author": "杜甫",
    "paragraphs": [
      "孔明廟前有老柏，柯如青銅根如石。",
      "霜皮溜雨四十圍，黛色參天二千尺。",
      "君臣已與時際會，樹木猶爲人愛惜。",
      "雲來氣接巫峽長，月出寒通雪山白。",
      "憶昨路繞錦亭東，先主武侯同閟宮。",
      "崔嵬枝幹郊原古，窈窕丹青戶牖空。",
      "落落盤踞雖得地，冥冥孤高多烈風。",
      "扶持自是神明力，正直原因造化功。",
      "大廈如傾要梁棟，萬牛回首丘山重。",
      "不露文章世已驚，未辭剪伐誰能送。",
      "苦心豈免容螻蟻，香葉終經宿鸞鳳。",
      "志士幽人莫怨嗟，古來材大難爲用。"
    ],
    "tags": [
      "隋・唐・五代",
      "咏物",
      "唐诗三百首",
      "七言古诗",
      "咏物诗",
      "怀才不遇"
    ]
  },
  {
    "title": "觀公孫大娘弟子舞劒器行",
    "author": "杜甫",
    "paragraphs": [
      "昔有佳人公孫氏，一舞劒氣動四方。",
      "觀者如山色沮喪，天地爲之久低昂。",
      "㸌如羿射九日落，矯如羣帝驂龍翔。",
      "來如雷霆收震怒，罷如江海凝清光。",
      "絳脣珠袖兩寂莫，況有弟子傳芬芳。",
      "臨潁美人在白帝，妙舞此曲神揚揚。",
      "與余問答既有以，感時撫事增惋傷。",
      "先帝侍女八千人，公孫劒器初第一。",
      "五十年間似反掌，風塵傾動昏王室。",
      "棃園子弟散如煙，女樂餘姿映寒日。",
      "金粟堆南木已拱，瞿唐石城草蕭瑟。",
      "玳筵急管曲復終，樂極哀來月東出。",
      "老夫不知其所往，足繭荒山轉愁疾。"
    ],
    "tags": [
      "唐诗三百首"
    ]
  },
  {
    "title": "寄人二首  其一",
    "author": "張佖",
    "paragraphs": [
      "別夢依依到謝家，小廊迴合曲闌斜。",
      "多情只有春庭月，猶爲離人照落花。"
    ],
    "tags": [
      "思念",
      "唐诗三百首",
      "七言绝句",
      "月亮",
      "爱情"
    ]
  },
  {
    "title": "雜曲歌辭 蓋羅縫 一",
    "author": "不詳",
    "paragraphs": [
      "秦時明月漢時關，萬里征人尚未還。",
      "但願龍庭神將在，不教胡馬渡陰山。"
    ],
    "tags": [
      "战争",
      "写景",
      "忧国忧民",
      "爱国",
      "唐诗三百首",
      "乐府",
      "山",
      "边塞"
    ]
  },
  {
    "title": "雜曲歌辭 婆羅門",
    "author": "楊敬述進",
    "paragraphs": [
      "迴樂峰前沙似雪，受降城外月如霜。",
      "不知何處吹蘆管？一夜征人盡望鄉。"
    ],
    "tags": [
      "思念",
      "战争",
      "冬天",
      "唐诗三百首",
      "边塞",
      "七言绝句",
      "月亮"
    ]
  },
  {
    "title": "雜曲歌辭 清平調 一",
    "author": "李白",
    "paragraphs": [
      "雲想衣裳花想容，春風拂檻露華濃。",
      "若非羣玉山頭見，會向瑤臺月下逢。"
    ],
    "tags": [
      "唐诗三百首",
      "女子",
      "乐府",
      "赞美",
      "近代曲辞"
    ]
  },
  {
    "title": "雜曲歌辭 清平調 二",
    "author": "李白",
    "paragraphs": [
      "一枝紅豔露凝香，雲雨巫山枉斷腸。",
      "借問漢宮誰得似，可憐飛燕倚新妝。"
    ],
    "tags": [
      "唐诗三百首",
      "女子",
      "近代曲辞",
      "乐府"
    ]
  },
  {
    "title": "雜曲歌辭 清平調 三",
    "author": "李白",
    "paragraphs": [
      "名花傾國兩相歡，長得君王帶笑看。",
      "解釋春風無限恨，沈香亭北倚闌干。"
    ],
    "tags": [
      "唐诗三百首",
      "乐府",
      "写人",
      "花",
      "写花",
      "近代曲辞"
    ]
  },
  {
    "title": "雜曲歌辭 渭城曲",
    "author": "王維",
    "paragraphs": [
      "謂城朝雨浥輕塵，客舍青青柳色春。",
      "勸君更盡一杯酒，西出陽關無故人。"
    ],
    "tags": [
      "唐诗三百首",
      "八年级下册(课外)",
      "友情",
      "小学古诗",
      "送别",
      "初中古诗",
      "乐府",
      "近代曲辞",
      "四年级上册"
    ]
  },
  {
    "title": "雜曲歌辭 金縷衣",
    "author": "不詳",
    "paragraphs": [
      "勸君莫惜金縷衣，勸君惜取少年時。",
      "花開堪折直須折，莫待無花空折枝。"
    ],
    "tags": [
      "唐诗三百首",
      "惜时",
      "励志",
      "乐府"
    ]
  },
  {
    "title": "感遇十二首 一",
    "author": "張九齡",
    "paragraphs": [
      "蘭葉春葳蕤，桂華秋皎潔。",
      "欣欣此生意，自爾爲佳節。",
      "誰知林棲者，聞風坐相悅。",
      "草木有本心，何求美人折。"
    ],
    "tags": [
      "唐诗三百首",
      "哲理",
      "抒志",
      "生活",
      "五言古诗",
      "植物"
    ]
  },
  {
    "title": "感遇十二首 二",
    "author": "張九齡",
    "paragraphs": [
      "幽林歸獨臥，滯慮洗孤清。",
      "持此謝高鳥，因之傳遠情。",
      "日夕懷空意，人誰感至精。",
      "飛沈理自隔，何所慰吾誠。"
    ],
    "tags": [
      "唐诗三百首",
      "寓人",
      "五言古诗",
      "哲理",
      "写鸟",
      "寓言",
      "鸟"
    ]
  },
  {
    "title": "感遇十二首 四",
    "author": "張九齡",
    "paragraphs": [
      "孤鴻海上來，池潢不敢顧。",
      "側見雙翠鳥，巢在三珠樹。",
      "矯矯珍木巔，得無金丸懼。",
      "美服患人指，高明逼神惡。",
      "今我遊冥冥，弋者何所慕。"
    ],
    "tags": [
      "唐诗三百首",
      "寓人",
      "五言古诗",
      "生活",
      "哲理",
      "抒怀",
      "写鸟",
      "鸟"
    ]
  },
  {
    "title": "感遇十二首 七",
    "author": "張九齡",
    "paragraphs": [
      "江南有丹橘，經冬猶綠林。",
      "豈伊地氣暖，自有歲寒心。",
      "可以薦嘉客，奈何阻重深。",
      "運命唯所遇，循環不可尋。",
      "徒言樹桃李，此木豈無陰。"
    ],
    "tags": [
      "唐诗三百首",
      "寓人",
      "五言古诗",
      "咏物",
      "人格",
      "咏物诗",
      "写树"
    ]
  },
  {
    "title": "尋陸鴻漸不遇",
    "author": "皎然",
    "paragraphs": [
      "移家雖帶郭，野徑入桑麻。",
      "近種籬邊菊，秋來未著花。",
      "扣門無犬吠，欲去問西家。",
      "報道山中去，歸時每日斜。"
    ],
    "tags": [
      "水墨唐诗",
      "唐诗三百首",
      "隐士",
      "访友",
      "生活",
      "五言律诗"
    ]
  },
  {
    "title": "西塞山懷古",
    "author": "劉禹錫",
    "paragraphs": [
      "西晉樓船下益州，金陵王氣黯然收。",
      "千尋鐵鎖沈江底，一片降旛出石頭。",
      "人世幾回傷往事，山形依舊枕江流。",
      "今逢四海爲家日，故壘蕭蕭蘆荻秋。"
    ],
    "tags": [
      "水墨唐诗",
      "唐诗三百首",
      "隋・唐・五代",
      "七言律诗",
      "咏史怀古"
    ]
  },
  {
    "title": "金陵五題 烏衣巷",
    "author": "劉禹錫",
    "paragraphs": [
      "朱雀橋邊野草花，烏衣巷口夕陽斜。",
      "舊時王謝堂前燕，飛入尋常百姓家。"
    ],
    "tags": [
      "唐诗三百首",
      "怀古",
      "七言绝句",
      "带有地名",
      "地名"
    ]
  },
  {
    "title": "和樂天春詞",
    "author": "劉禹錫",
    "paragraphs": [
      "新妝面面下朱樓，深鎖春光一院愁。",
      "行到中庭數花朵，蜻蜓飛上玉搔頭。"
    ],
    "tags": [
      "唐诗三百首",
      "孤独",
      "春天",
      "女子",
      "七言绝句"
    ]
  },
  {
    "title": "列女操",
    "author": "孟郊",
    "paragraphs": [
      "梧桐相待老，鴛鴦會雙死。",
      "貞女貴狥夫，捨生亦如此。",
      "波瀾誓不起，妾心井中水。"
    ],
    "tags": [
      "赞颂",
      "妇女",
      "唐诗三百首",
      "乐府"
    ]
  },
  {
    "title": "遊子吟",
    "author": "孟郊",
    "paragraphs": [
      "慈母手中線，遊子身上衣。",
      "臨行密密縫，意恐遲遲歸。",
      "誰言寸草心，報得三春暉。"
    ],
    "tags": [
      "水墨唐诗",
      "杂曲歌辞",
      "唐诗三百首",
      "乐府",
      "母爱",
      "三年级下册",
      "赞颂"
    ]
  },
  {
    "title": "度南澗",
    "author": "蔡襄",
    "paragraphs": [
      "隠隠飛橋隔野煙，石磯西畔問漁船。",
      "桃花盡日隨流水，洞在清溪何處邊。"
    ],
    "tags": [
      "描写水",
      "写景",
      "抒情",
      "唐诗三百首",
      "七言绝句",
      "写水"
    ]
  },
  {
    "title": "谷口書齋寄楊補闕",
    "author": "錢起",
    "paragraphs": [
      "泉壑帶茅茨，雲霞生薜帷。",
      "竹憐新雨後，山愛夕陽時。",
      "閑鷺棲常早，秋花落更遲。",
      "家童掃蘿逕，昨與故人期。"
    ],
    "tags": [
      "唐诗三百首",
      "写景",
      "五言律诗",
      "邀请"
    ]
  },
  {
    "title": "送僧歸日本",
    "author": "錢起",
    "paragraphs": [
      "上國隨緣住，來途若夢行。",
      "浮天滄海遠，去世法舟輕。",
      "水月通禪觀，魚龍聽梵聲。",
      "惟憐一燈影，萬里眼中明。"
    ],
    "tags": [
      "唐诗三百首",
      "送别",
      "五言律诗",
      "惜别"
    ]
  },
  {
    "title": "贈闕下裴舍人",
    "author": "錢起",
    "paragraphs": [
      "二月黃鶯飛上林，春城紫禁曉陰陰。",
      "長樂鐘聲花外盡，龍池柳色雨中深。",
      "陽和不散窮途恨，霄漢長懷捧日新。",
      "獻賦十年猶未遇，羞將白髮對華簪。"
    ],
    "tags": [
      "唐诗三百首",
      "援引",
      "七言律诗"
    ]
  },
  {
    "title": "和張僕射塞下曲",
    "author": "錢起",
    "paragraphs": [
      "月黑雁飛高，單于夜遁逃。",
      "欲將輕騎逐，大雪滿弓刀。"
    ],
    "tags": [
      "唐诗三百首",
      "战争",
      "冬天",
      "将军",
      "乐府",
      "边塞",
      "赞美"
    ]
  },
  {
    "title": "賊退示官吏",
    "author": "元結",
    "paragraphs": [
      "昔歲逢太平，山林二十年。",
      "泉源在庭戶，洞壑當門前。",
      "井稅有常期，日[晏]猶得眠。",
      "忽然遭世變，數歲親戎旃。",
      "今來典斯郡，山夷又紛然。",
      "城小賊不屠，人貧傷可憐。",
      "是以陷隣境，此州獨見全。",
      "使臣將王命，豈不如賊焉。",
      "今彼徴斂者，迫之如火煎。",
      "誰能絕人命，以作時世賢。",
      "思欲委符節，引竿自刺船。",
      "將家就魚麥，歸老江湖邊。"
    ],
    "tags": [
      "唐诗三百首",
      "同情",
      "五言古诗"
    ]
  },
  {
    "title": "石魚湖上醉歌",
    "author": "元結",
    "paragraphs": [
      "石魚湖，似洞庭，夏水欲滿君山青。",
      "山爲樽，水爲沼，酒徒歷歷坐洲島。",
      "長風連日作大浪，不能廢人運酒舫。",
      "我持長瓢坐巴丘，酌飲四坐以散愁。"
    ],
    "tags": [
      "唐诗三百首",
      "洞庭湖"
    ]
  },
  {
    "title": "楓橋夜泊",
    "author": "張繼",
    "paragraphs": [
      "月落烏啼霜滿天，江楓漁父對愁眠。",
      "姑蘇城外寒山寺，夜半鐘聲到客船。"
    ],
    "tags": [
      "水墨唐诗",
      "唐诗三百首",
      "写景",
      "秋天",
      "七言绝句",
      "思乡",
      "秋"
    ]
  },
  {
    "title": "酬程延秋夜即事見贈",
    "author": "韓翃",
    "paragraphs": [
      "長簟迎風早，空城澹月華。",
      "星河秋一雁，砧杵夜千家。",
      "節候看應晚，心期臥亦賒。",
      "向來吟秀句，不覺已鳴鴉。"
    ],
    "tags": [
      "唐诗三百首",
      "写景",
      "酬答",
      "五言律诗"
    ]
  },
  {
    "title": "同題仙游觀",
    "author": "韓翃",
    "paragraphs": [
      "仙臺下見五城樓，風物淒淒宿雨收。",
      "山色遙連秦樹晚，砧聲近報漢宮秋。",
      "疎松影落空壇靜，細草香閑小洞幽。",
      "何用別尋方外去，人間亦自有丹丘。"
    ],
    "tags": [
      "唐诗三百首",
      "向往",
      "七言律诗",
      "游历"
    ]
  },
  {
    "title": "寒食",
    "author": "韓翃",
    "paragraphs": [
      "春城無處不飛花，寒食東風御柳斜。",
      "日暮漢宮傳蠟燭，輕煙散入五侯家。"
    ],
    "tags": [
      "唐诗三百首",
      "清明",
      "寒食节",
      "典故",
      "七言绝句",
      "讽刺"
    ]
  },
  {
    "title": "寄李儋元錫",
    "author": "韋應物",
    "paragraphs": [
      "去年花裏逢君別，今日花開已一年。",
      "世事茫茫難自料，春愁黯黯獨成眠。",
      "身多疾病思田里，邑有流亡愧俸錢。",
      "聞道欲來相問訊，西樓望月幾廻圓。"
    ],
    "tags": [
      "水墨唐诗",
      "唐诗三百首",
      "思念",
      "友人",
      "忧国忧民",
      "七言律诗"
    ]
  },
  {
    "title": "寄全椒山中道士",
    "author": "韋應物",
    "paragraphs": [
      "今朝郡齋冷，忽念山中客。",
      "澗底束荆薪，歸來煮白石。",
      "欲持一瓢酒，遠慰風雨夕。",
      "落葉滿空山，何處尋行跡。"
    ],
    "tags": [
      "唐诗三百首",
      "五言古诗",
      "怀念"
    ]
  },
  {
    "title": "秋夜寄丘二十二員外",
    "author": "韋應物",
    "paragraphs": [
      "懷君屬秋夜，散步詠涼天。",
      "山空松子落，幽人應未眠。"
    ],
    "tags": [
      "唐诗三百首",
      "秋天",
      "怀人",
      "五言绝句"
    ]
  },
  {
    "title": "賦得暮雨送李胄",
    "author": "韋應物",
    "paragraphs": [
      "楚江微雨裏，建業暮鐘時。",
      "漠漠帆來重，冥冥鳥去遲。",
      "海門深不見，浦樹遠含滋。",
      "相送情無限，沾襟比散絲。"
    ],
    "tags": [
      "唐诗三百首",
      "写雨",
      "友情",
      "送别",
      "五言律诗",
      "雨"
    ]
  },
  {
    "title": "送楊氏女",
    "author": "韋應物",
    "paragraphs": [
      "永日方慼慼，出門復悠悠。",
      "女子今有行，大江泝輕舟。",
      "爾輩況無恃，撫念益慈柔。",
      "幼爲長所育，兩別泣不休。",
      "對此結中腸，義往難復留。",
      "自小闕內訓，事姑貽我憂。",
      "賴茲託令門，仁恤庶無尤。",
      "貧儉誠所尚，資從豈待周。",
      "孝恭遵婦道，容止順其猷。",
      "別離在今晨，見爾當何秋。",
      "居閑始自遣，臨感忽難收。",
      "歸來視幼女，零淚緣纓流。"
    ],
    "tags": [
      "唐诗三百首",
      "送别",
      "感伤",
      "五言古诗"
    ]
  },
  {
    "title": "長安遇馮著",
    "author": "韋應物",
    "paragraphs": [
      "客從東方來，衣上灞陵雨。",
      "問客何爲來，采山因買斧。",
      "冥冥花正開，颺颺燕新乳。",
      "昨別今已春，鬢絲生幾縷。"
    ],
    "tags": [
      "水墨唐诗",
      "唐诗三百首",
      "叙事",
      "同情",
      "抒情",
      "五言古诗"
    ]
  },
  {
    "title": "夕次盱眙縣",
    "author": "韋應物",
    "paragraphs": [
      "落帆逗淮鎮，停舫臨孤驛。",
      "浩浩風起波，冥冥日沈夕。",
      "人歸山郭暗，雁下蘆洲白。",
      "獨夜憶秦關，聽鐘未眠客。"
    ],
    "tags": [
      "水墨唐诗",
      "唐诗三百首",
      "五言古诗",
      "写景",
      "抒情",
      "思乡"
    ]
  },
  {
    "title": "東郊",
    "author": "韋應物",
    "paragraphs": [
      "吏舍跼終年，出郊曠清曙。",
      "楊柳散和風，青山澹吾慮。",
      "依叢適自憩，緣澗還復去。",
      "微雨靄芳原，春鳩鳴何處？樂幽心屢止，遵事跡猶遽。",
      "終罷斯結廬，慕陶真可庶。"
    ],
    "tags": [
      "唐诗三百首",
      "春天",
      "生活"
    ]
  },
  {
    "title": "滁州西澗",
    "author": "韋應物",
    "paragraphs": [
      "獨憐幽草澗邊生，上有黃鸝深樹鳴。",
      "春潮帶雨晚來急，野渡無人舟自橫。"
    ],
    "tags": [
      "水墨唐诗",
      "唐诗三百首",
      "春",
      "山水",
      "写景",
      "抒情",
      "初中古诗",
      "七言绝句",
      "水",
      "七年级下册(课外)"
    ]
  },
  {
    "title": "和晉陵陸丞早春遊望",
    "author": "韋應物",
    "paragraphs": [
      "獨有宦遊人，偏驚物候新。",
      "雲霞出海曙，梅柳渡江春。",
      "淑氣催黃鳥，晴光照綠蘋。",
      "忽聞歌苦調，歸思欲霑巾。"
    ],
    "tags": [
      "春天",
      "唐诗三百首",
      "伤怀",
      "和诗",
      "思乡",
      "五言律诗"
    ]
  },
  {
    "title": "與高適薛據慈恩寺浮圖",
    "author": "岑參",
    "paragraphs": [
      "塔勢如湧出，孤高聳天宮。",
      "登臨出世界，磴道盤虛空。",
      "突兀壓神州，崢嶸如鬼工。",
      "四角礙白日，七層摩蒼穹。",
      "下窺指高鳥，俯聽聞驚風。",
      "連山若波濤，奔湊似朝東。",
      "青槐夾馳道，宮館何玲瓏。",
      "秋色從西來，蒼然滿關中。",
      "五陵北原上，萬古青濛濛。",
      "淨理了可悟，勝因夙所宗。",
      "誓將挂冠去，覺道資無窮。"
    ],
    "tags": [
      "唐诗三百首",
      "五言古诗",
      "景点",
      "写景",
      "忧思",
      "写塔"
    ]
  },
  {
    "title": "白雪歌送武判官歸京",
    "author": "岑參",
    "paragraphs": [
      "北風捲地白草折，胡天八月即飛雪。",
      "忽然一夜春風來，千樹萬樹梨花開。",
      "散入珠簾濕羅幕，狐裘不煖錦衾薄。",
      "將軍角弓不得控，都護鐵衣冷難着。",
      "瀚海闌干百丈冰，愁雲黲淡萬里凝。",
      "中軍置酒飲歸客，胡琴琵琶與羌笛。",
      "紛紛暮雪下轅門，風掣紅旗凍不翻。",
      "輪臺東門送君去，去時雪滿天山路。",
      "山迴路轉不見君，雪上空留馬行處。"
    ],
    "tags": [
      "水墨唐诗",
      "唐诗三百首",
      "写雪",
      "友情",
      "咏物",
      "八年级下册(课内)",
      "送别",
      "雪",
      "初中古诗",
      "冬天",
      "山",
      "七言古诗",
      "咏物诗"
    ]
  },
  {
    "title": "輪臺歌奉送封大夫出師西征",
    "author": "岑參",
    "paragraphs": [
      "輪臺城頭夜吹角，輪臺城北旄頭落。",
      "羽書昨夜過渠黎，單于已在金山西。",
      "戍樓西望煙塵黑，漢兵屯在輪臺北。",
      "上將擁旄西出征，平明吹笛大軍行。",
      "四邊伐鼓雪海湧，三軍大呼陰山動。",
      "虜塞兵氣連雲屯，戰場白骨纏草根。",
      "劒河風急雪片闊，沙口石凍馬蹄脫。",
      "亞相勤王甘苦辛，誓將報主靜邊塵。",
      "古來青史誰不見，今見功名勝古人。"
    ],
    "tags": [
      "唐诗三百首",
      "战争",
      "生活",
      "七言古诗",
      "赞扬",
      "边塞",
      "将士"
    ]
  },
  {
    "title": "走馬川行奉送出師西征",
    "author": "岑參",
    "paragraphs": [
      "君不見走馬川行雪海邊，平沙莽莽黃入天。",
      "輪臺九月風夜吼，一川碎石大如斗，隨風滿地石亂走。",
      "匈奴草黃馬正肥，金山西見煙塵飛。",
      "漢家大將西出師，將軍金甲夜不脫。",
      "半夜軍行戈相撥，風頭如刀面如割。",
      "馬毛帶雪汗氣蒸，五花連錢旋作冰。",
      "幕中草檄硯水凝，虜騎聞之應膽懾。",
      "料知短兵不敢接，車師西門佇獻捷。"
    ],
    "tags": [
      "唐诗三百首",
      "写马",
      "写风",
      "送别",
      "初中古诗",
      "七言古诗",
      "九年级下册(课外)",
      "风",
      "边塞",
      "赞美",
      "马",
      "将士"
    ]
  },
  {
    "title": "寄左省杜拾遺",
    "author": "岑參",
    "paragraphs": [
      "聯步趨丹陛，分曹限紫微。",
      "曉隨天仗入，暮惹御香歸。",
      "白髮悲花落，青雲羨鳥飛。",
      "聖朝無闕事，自覺諫書稀。"
    ],
    "tags": [
      "唐诗三百首",
      "仕途",
      "五言律诗",
      "感慨"
    ]
  },
  {
    "title": "奉和中書舍人賈至早朝大明宮",
    "author": "岑參",
    "paragraphs": [
      "雞鳴紫陌曙光寒，鶯囀皇州春色闌。",
      "金闕曉鐘開萬戶，玉階仙仗擁千官。",
      "花迎劒珮星初落，柳拂旌旗露未乾。",
      "獨有鳳皇池上客，陽春一曲和皆難。"
    ],
    "tags": [
      "唐诗三百首",
      "七言律诗",
      "唱和"
    ]
  },
  {
    "title": "逢入京使",
    "author": "岑參",
    "paragraphs": [
      "故園東望路漫漫，雙袖龍鍾淚不乾。",
      "馬上相逢無紙筆，憑君傳語報平安。"
    ],
    "tags": [
      "水墨唐诗",
      "唐诗三百首",
      "生活",
      "边塞",
      "初中古诗",
      "七言绝句",
      "思乡",
      "七年级下册(课外)"
    ]
  },
  {
    "title": "訪羊尊師",
    "author": "孫革",
    "paragraphs": [
      "松下問童子，言師採藥去。",
      "只在此山中，雲深不知處。"
    ],
    "tags": [
      "唐诗三百首",
      "五言绝句",
      "写人",
      "寻访"
    ]
  },
  {
    "title": "書邊事",
    "author": "張喬",
    "paragraphs": [
      "調角斷清秋，征人倚戍樓。",
      "春風對青塚，白日落梁州。",
      "大漢無兵阻，窮邊有客遊。",
      "蕃情似此水，長願向南流。"
    ],
    "tags": [
      "水墨唐诗",
      "唐诗三百首",
      "生活",
      "五言律诗",
      "边塞"
    ]
  },
  {
    "title": "行路難三首 一",
    "author": "李白",
    "paragraphs": [
      "金樽清酒斗十千，玉盤珍羞直萬錢。",
      "停杯投筯不能食，拔劒四顧心茫然。",
      "欲渡黃河冰塞川，將登太行雪滿山。",
      "閑來垂釣碧溪上，忽復乘舟夢日邊。",
      "行路難，行路難，多岐路，今安在。",
      "長風破浪會有時，直挂雲帆濟滄海。"
    ],
    "tags": [
      "唐诗三百首",
      "黄河",
      "励志",
      "友情",
      "八年级下册(课内)",
      "初中古诗",
      "乐府",
      "宴饮",
      "哲理",
      "怀才不遇"
    ]
  },
  {
    "title": "行路難三首 二",
    "author": "李白",
    "paragraphs": [
      "大道如青天，我獨不得出。",
      "羞逐長安社中兒，赤雞白狗賭梨栗。",
      "彈劒作歌奏苦聲，曳裾王門不稱情。",
      "淮陰市井笑韓信，漢朝公卿忌賈生。",
      "君不見昔時燕家重郭隗，擁篲折節無嫌猜。",
      "劇辛樂毅感恩分，輸肝剖膽效英才。",
      "昭王白骨縈爛草，誰人更掃黃金臺。",
      "行路難，歸去來。"
    ],
    "tags": [
      "乐府",
      "失意",
      "叹息",
      "唐诗三百首"
    ]
  },
  {
    "title": "行路難三首 三",
    "author": "李白",
    "paragraphs": [
      "有耳莫洗潁川水，有口莫食首陽蕨。",
      "含光混世貴無名，何用孤高比雲月。",
      "吾觀自古賢達人，功成不退皆殞身。",
      "子胥既棄吳江上，屈原終投湘水濱。",
      "陸機雄才豈自保，李斯稅駕苦不早。",
      "華亭鶴唳詎可聞，上蔡蒼鷹何足道。",
      "君不見吳中張翰稱達生，秋風忽憶江東行。",
      "且樂生前一杯酒，何須身後千載名。"
    ],
    "tags": [
      "人生",
      "唐诗三百首",
      "乐府",
      "态度"
    ]
  },
  {
    "title": "長相思",
    "author": "李白",
    "paragraphs": [
      "長相思，在長安，絡緯秋啼金井闌。",
      "微霜淒淒簟色寒，孤燈不明思欲絕。",
      "卷帷望月空長歎，美人如花隔雲端。",
      "上有青冥之長天，下有淥水之波瀾。",
      "天長路遠魂飛苦，夢魂不到關山難。",
      "長相思，摧心肝。"
    ],
    "tags": [
      "唐诗三百首",
      "思念",
      "杂曲歌辞",
      "乐府",
      "伤怀"
    ]
  },
  {
    "title": "關山月",
    "author": "李白",
    "paragraphs": [
      "明月出天山，蒼茫雲海間。",
      "長風幾萬里，吹度玉門關。",
      "漢下白登道，胡窺青海灣。",
      "由來征戰地，不見有人還。",
      "[戍]客望邊色，思歸多苦顏。",
      "高樓當此夜，歎息未應閑。"
    ],
    "tags": [
      "中秋",
      "唐诗三百首",
      "边塞",
      "山",
      "思乡",
      "乐府",
      "描写山",
      "写山",
      "征人"
    ]
  },
  {
    "title": "玉階怨",
    "author": "李白",
    "paragraphs": [
      "玉階生白露，夜久侵羅襪。",
      "却下水晶簾，玲瓏望秋月。"
    ],
    "tags": [
      "孤独",
      "宫怨",
      "唐诗三百首",
      "乐府"
    ]
  },
  {
    "title": "清平調詞三首 一",
    "author": "李白",
    "paragraphs": [
      "雲想衣裳花想容，春風拂檻露華濃。",
      "若非羣玉山頭見，會向瑤臺月下逢。"
    ],
    "tags": [
      "女子",
      "唐诗三百首",
      "乐府",
      "赞美",
      "近代曲辞"
    ]
  },
  {
    "title": "清平調詞三首 二",
    "author": "李白",
    "paragraphs": [
      "一枝穠豔露凝香，雲雨巫山枉斷腸。",
      "借問漢宮誰得似，可憐飛燕倚新妝。"
    ],
    "tags": [
      "女子",
      "近代曲辞",
      "唐诗三百首",
      "乐府"
    ]
  },
  {
    "title": "靜夜思",
    "author": "李白",
    "paragraphs": [
      "牀前看月光，疑是地上霜。",
      "舉頭望山月，低頭思故鄉。"
    ],
    "tags": [
      "唐诗三百首",
      "新乐府辞",
      "思乡",
      "中秋",
      "一年级上册",
      "月亮",
      "五言绝句",
      "小学古诗"
    ]
  },
  {
    "title": "春思",
    "author": "李白",
    "paragraphs": [
      "燕草如碧絲，秦桑低綠枝。",
      "當君懷歸日，是妾斷腸時。",
      "春風不相識，何事入羅幃。"
    ],
    "tags": [
      "唐诗三百首",
      "思念",
      "五言古诗",
      "春天",
      "坚贞",
      "妇女"
    ]
  },
  {
    "title": "子夜吳歌 春歌",
    "author": "李白",
    "paragraphs": [
      "秦地羅敷女，採桑綠水邊。",
      "素手青條上，紅妝白日鮮。",
      "蠶飢妾欲去，五馬莫留連。"
    ],
    "tags": [
      "唐诗三百首",
      "清商曲辞",
      "春天",
      "女子",
      "乐府",
      "赞美"
    ]
  },
  {
    "title": "子夜吳歌 夏歌",
    "author": "李白",
    "paragraphs": [
      "鏡湖三百里，菡萏發荷花。",
      "五月西施採，人看隘若耶。",
      "回舟不待月，歸去越王家。"
    ],
    "tags": [
      "清商曲辞",
      "夏天",
      "唐诗三百首",
      "乐府",
      "哲理",
      "写人",
      "荷花"
    ]
  },
  {
    "title": "子夜吳歌 秋歌",
    "author": "李白",
    "paragraphs": [
      "長安一片月，萬戶擣衣聲。",
      "秋風吹不盡，總是玉關情。",
      "何日平胡虜，良人罷遠征。"
    ],
    "tags": [
      "思念",
      "清商曲辞",
      "妇女",
      "秋天",
      "唐诗三百首",
      "乐府",
      "月亮",
      "闺怨"
    ]
  },
  {
    "title": "子夜吳歌 冬歌",
    "author": "李白",
    "paragraphs": [
      "明朝驛使發，一夜絮征袍。",
      "素手抽針冷，那堪把剪刀。",
      "裁縫寄遠道，幾日到臨洮。"
    ],
    "tags": [
      "思念",
      "清商曲辞",
      "妇女",
      "冬天",
      "唐诗三百首",
      "乐府"
    ]
  },
  {
    "title": "贈孟浩然",
    "author": "李白",
    "paragraphs": [
      "吾愛孟夫子，風流天下聞。",
      "紅顏棄軒冕，白首臥松雲。",
      "醉月頻中聖，迷花不事君。",
      "高山安可仰，徒此揖清芬。"
    ],
    "tags": [
      "唐诗三百首",
      "赠别",
      "五言律诗",
      "敬爱"
    ]
  },
  {
    "title": "廬山謠寄盧侍御虛舟",
    "author": "李白",
    "paragraphs": [
      "我本楚狂人，鳳歌笑孔丘。",
      "手持綠玉杖，朝別黃鶴樓。",
      "五嶽尋仙不辭遠，一生好入名山遊。",
      "廬山秀出南斗傍，屏風九疊雲錦張，影落明湖青黛光。",
      "金闕前開二峰長，銀河倒挂三石梁。",
      "香爐瀑布遙相望，迴厓沓嶂凌蒼蒼。",
      "翠影紅霞映朝日，鳥飛不到吳天長。",
      "登高壯觀天地間，大江茫茫去不還。",
      "黃雲萬里動風色，白波九道流雪山。",
      "好爲廬山謠，興因廬山發。",
      "閑窺石鏡清我心，謝公行處蒼苔沒。",
      "早服還丹無世情，琴心三疊道初成。",
      "遙見仙人綵雲裏，手把芙蓉朝玉京。",
      "先期汗漫九垓上，願接盧敖遊太清。"
    ],
    "tags": [
      "唐诗三百首",
      "庐山",
      "黄鹤楼",
      "写景",
      "归隐",
      "七言古诗",
      "山水"
    ]
  },
  {
    "title": "夢遊天姥吟留別",
    "author": "李白",
    "paragraphs": [
      "海客談瀛洲，煙濤微茫信難求。",
      "越人語天姥，雲霓明滅或可覩。",
      "天姥連天向天橫，勢拔五嶽掩赤城。",
      "天台四萬八千丈，對此欲倒東南傾。",
      "我欲因之夢吳越，一夜飛度鏡湖月。",
      "湖月照我影，送我至剡溪。",
      "謝公宿處今尚在，淥水蕩漾清猨啼。",
      "脚著謝公屐，身登青雲梯。",
      "半壁見海日，空中聞天雞。",
      "千巖萬轉路不定，迷花倚石忽已暝。",
      "熊咆龍吟殷巖泉，慄深林兮驚層巔。",
      "雲青青兮欲雨，水澹澹兮生煙。",
      "列缺霹靂，丘巒崩摧。",
      "洞天石扇，訇然中開。",
      "青冥浩蕩不見底，日月照耀金銀臺。",
      "霓爲衣兮風爲馬，雲之君兮紛紛而來下。",
      "虎鼓瑟兮鸞迴車，仙之人兮列如麻。",
      "忽魂悸以魄動，怳驚起而長嗟。",
      "惟覺時之枕席，失向來之煙霞。",
      "世間行樂亦如此，古來萬事東流水。",
      "別君去時何時還，且放白鹿青崖間，須行即騎訪名山。",
      "安能摧眉折腰事權貴？使我不得開心顏。"
    ],
    "tags": [
      "唐诗三百首",
      "一年级下册",
      "七言古诗",
      "高中古诗",
      "记梦",
      "古体"
    ]
  },
  {
    "title": "金陵酒肆留別",
    "author": "李白",
    "paragraphs": [
      "風吹柳花滿店香，吳姬壓酒喚客嘗。",
      "金陵子弟來相送，欲行不行各盡觴。",
      "請君試問東流水，別意與之誰短長。"
    ],
    "tags": [
      "唐诗三百首",
      "七言古诗",
      "离别",
      "饮酒"
    ]
  },
  {
    "title": "黃鶴樓送孟浩然之廣陵",
    "author": "李白",
    "paragraphs": [
      "故人西辭黃鶴樓，煙花三月下揚州。",
      "孤帆遠影碧山盡，唯見長江天際流。"
    ],
    "tags": [
      "水墨唐诗",
      "唐诗三百首",
      "长江",
      "黄鹤楼",
      "离别",
      "带有地名",
      "小学古诗",
      "地名",
      "描写水",
      "友情",
      "写景",
      "送别",
      "七言绝句",
      "水",
      "名楼、庙宇",
      "写水",
      "四年级上册"
    ]
  },
  {
    "title": "渡荆門送別",
    "author": "李白",
    "paragraphs": [
      "渡遠荆門外，來從楚國遊。",
      "山隨平野盡，江入大荒流。",
      "月下飛天鏡，雲生結海樓。",
      "仍連故鄉水，萬里送行舟。"
    ],
    "tags": [
      "唐诗三百首",
      "长江",
      "送别",
      "五言律诗",
      "初中古诗",
      "八年级上册(课内)",
      "思乡"
    ]
  },
  {
    "title": "送友人",
    "author": "李白",
    "paragraphs": [
      "青山橫北郭，白水遶東城。",
      "此地一爲別，孤蓬萬里征。",
      "浮雲遊子意，落日故人情。",
      "揮手自茲去，蕭蕭班馬鳴。"
    ],
    "tags": [
      "唐诗三百首",
      "八年级上册(课外)",
      "友情",
      "写景",
      "送别",
      "五言律诗",
      "初中古诗",
      "惜别"
    ]
  },
  {
    "title": "宣州謝朓樓餞別校書叔雲",
    "author": "李白",
    "paragraphs": [
      "棄我去者昨日之日不可留，亂我心者今日之日多煩憂。",
      "長風萬里送秋雁，對此可以酣高樓。",
      "蓬萊文章建安骨，中間小謝又清發。",
      "俱懷逸興壯思飛，欲上青天覽日月。",
      "抽刀斷水水更流，舉杯銷愁愁更愁。",
      "人生在世不稱意，明朝散髮弄扁舟。"
    ],
    "tags": [
      "唐诗三百首",
      "八年级下册(课外)",
      "七言古诗",
      "初中古诗",
      "哲理",
      "离别",
      "抒怀",
      "水",
      "豪迈"
    ]
  },
  {
    "title": "下終南山過斛斯山人宿置酒",
    "author": "李白",
    "paragraphs": [
      "暮從碧山下，山月隨人歸。",
      "却顧所來徑，蒼蒼橫翠微。",
      "相攜及田家，童稚開荆扉。",
      "綠竹入幽徑，青蘿拂行衣。",
      "歡言得所憩，美酒聊共揮。",
      "長歌吟松風，曲盡河星稀。",
      "我醉君復樂，陶然共忘機。"
    ],
    "tags": [
      "唐诗三百首",
      "终南山",
      "五言古诗",
      "田园",
      "写景",
      "饮酒"
    ]
  },
  {
    "title": "登金陵鳳凰臺",
    "author": "李白",
    "paragraphs": [
      "鳳凰臺上鳳凰遊，鳳去臺空江自流。",
      "吳宮花草埋幽徑，晉代衣冠成古丘。",
      "三山半落青天外，二水中分白鷺洲。",
      "總爲浮雲能蔽日，長安不見使人愁。"
    ],
    "tags": [
      "水墨唐诗",
      "唐诗三百首",
      "隋・唐・五代",
      "七言律诗",
      "一年级下册",
      "高中古诗",
      "咏史怀古"
    ]
  },
  {
    "title": "早發白帝城",
    "author": "李白",
    "paragraphs": [
      "朝辭白帝彩雲間，千里江陵一日還。",
      "兩岸猨聲啼不盡，輕舟已過萬重山。"
    ],
    "tags": [
      "水墨唐诗",
      "唐诗三百首",
      "长江",
      "山",
      "喜悦",
      "七言绝句",
      "描写山",
      "写山",
      "带有地名",
      "地名"
    ]
  },
  {
    "title": "夜泊牛渚懷古",
    "author": "李白",
    "paragraphs": [
      "牛渚西江夜，青天無片雲。",
      "登舟望秋月，空憶謝將軍。",
      "余亦能高詠，斯人不可聞。",
      "明朝挂帆席，楓葉落紛紛。"
    ],
    "tags": [
      "水墨唐诗",
      "唐诗三百首",
      "怀古",
      "五言律诗",
      "月亮"
    ]
  },
  {
    "title": "月下獨酌四首 一",
    "author": "李白",
    "paragraphs": [
      "花間一壺酒，獨酌無相親。",
      "舉杯邀明月，對影成三人。",
      "月既不解飲，影徒隨我身。",
      "暫伴月將影，行樂須及春。",
      "我歌月裴回，我舞影零亂。",
      "醒時同交歡，醉後各分散。",
      "永結無情遊，相期邈雲漢。"
    ],
    "tags": [
      "唐诗三百首",
      "孤独",
      "五言古诗",
      "景中情",
      "抒情",
      "中秋",
      "初中古诗",
      "月下",
      "饮酒",
      "九年级下册(课外)"
    ]
  },
  {
    "title": "聽蜀僧濬彈琴",
    "author": "李白",
    "paragraphs": [
      "蜀僧抱綠綺，西下峨眉峰。",
      "爲我一揮手，如聽萬壑松。",
      "客心洗流水，餘響入霜鐘。",
      "不覺碧山暮，秋雲暗幾重。"
    ],
    "tags": [
      "唐诗三百首",
      "音乐",
      "五言律诗"
    ]
  },
  {
    "title": "怨情",
    "author": "李白",
    "paragraphs": [
      "美人捲珠簾，深坐顰蛾眉。",
      "但見淚痕濕，不知心恨誰。"
    ],
    "tags": [
      "水墨唐诗",
      "唐诗三百首",
      "五言绝句",
      "女子"
    ]
  },
  {
    "title": "淮上喜會梁川故人",
    "author": "韋應物",
    "paragraphs": [
      "江漢曾爲客，相逢每醉還。",
      "浮雲一別後，流水十年間。",
      "歡笑情如舊，蕭疎鬢已斑。",
      "何因北歸去，淮上對秋山。"
    ],
    "tags": [
      "唐诗三百首",
      "友情",
      "五言律诗"
    ]
  },
  {
    "title": "郡齋雨中與諸文士燕集",
    "author": "韋應物",
    "paragraphs": [
      "兵衛森畫戟，宴寢凝清香。",
      "海上風雨至，逍遙池閣涼。",
      "煩疴近消散，嘉賓復滿堂。",
      "自慙居處崇，未覩斯民康。",
      "理會是非遣，性達形迹忘。",
      "鮮肥屬時禁，蔬果幸見嘗。",
      "俯飲一杯酒，仰聆金玉章。",
      "神歡體自輕，意欲凌風翔。",
      "吳中盛文史，羣彥今汪洋。",
      "方知大藩地，豈曰財賦疆。"
    ],
    "tags": [
      "唐诗三百首",
      "五言古诗",
      "宴会"
    ]
  },
  {
    "title": "初發揚子寄元大校書",
    "author": "韋應物",
    "paragraphs": [
      "悽悽去親愛，泛泛入煙霧。",
      "歸棹洛陽人，殘鐘廣陵樹。",
      "今朝此爲別，何處還相遇。",
      "世事波上舟，沿洄安得住。"
    ],
    "tags": [
      "唐诗三百首",
      "离别",
      "五言古诗",
      "依恋"
    ]
  },
  {
    "title": "相和歌辭 江南曲",
    "author": "李益",
    "paragraphs": [
      "嫁得瞿塘賈，朝朝誤妾期。",
      "早知潮有信，嫁與弄潮兒。"
    ],
    "tags": [
      "唐诗三百首",
      "闺怨",
      "乐府"
    ]
  },
  {
    "title": "相和歌辭 燕歌行",
    "author": "高適",
    "paragraphs": [
      "漢家煙塵在東北，漢將辭家破殘賊。",
      "男兒本自重橫行，天子非常賜顏色。",
      "摐金伐鼓下榆關，旌旗逶迤碣石間。",
      "校尉羽書飛瀚海，單于獵火照狼山。",
      "山川蕭條極邊土，胡騎憑凌雜風雨。",
      "戰士軍前半死生，美人帳下猶歌舞。",
      "大漠窮秋塞草衰，孤城落日鬬兵稀。",
      "身當恩遇常輕敵，力盡關山未解圍。",
      "鐵衣遠戍辛勤久，玉箸應啼別離後。",
      "少婦城南欲斷腸，征人薊北空回首。",
      "邊風飄飄那可度，絕域蒼茫更何有。",
      "殺氣三日作陣雲，寒聲一夜傳刁斗。",
      "相看白刃血紛紛，死節從來豈顧勳。",
      "君不見沙場征戰苦，至今猶憶李將軍。"
    ],
    "tags": [
      "唐诗三百首"
    ]
  },
  {
    "title": "相和歌辭 從軍行",
    "author": "李頎",
    "paragraphs": [
      "白日登山望烽火，昏黃飲馬傍交河。",
      "行人刁斗風砂暗，公主琵琶幽怨多。",
      "野營萬里無城郭，雨雪紛紛連大漠。",
      "胡雁哀鳴夜夜飛，胡兒眼淚雙雙落。",
      "聞道玉門猶被遮，應將性命逐輕車。",
      "年年戰骨埋荒外，空見蒲萄入漢家。"
    ],
    "tags": [
      "生活",
      "冬天",
      "唐诗三百首",
      "乐府",
      "边塞",
      "相和歌辞"
    ]
  },
  {
    "title": "相和歌辭 蜀道難",
    "author": "李白",
    "paragraphs": [
      "噫吁嚱！危乎高哉！蜀道之難難於上青天！蠶叢及魚鳧，開國何茫然。",
      "爾來四萬八千歲，乃與秦塞通人煙。",
      "西當太白有鳥道，可以橫絕峨眉巔。",
      "地崩山摧壯士死，然後天梯石棧方鉤連。",
      "上有六龍迴日之高標，下有衝波逆折之迴川。",
      "黃鶴之飛尚不得，猨猱欲度愁攀緣。",
      "青泥何盤盤，百步九折縈巖巒。",
      "捫參歷井仰脅息，以手撫膺坐長歎。",
      "問君西遊何時還？畏途巉巖不可攀。",
      "但見悲鳥號枯木，雄飛呼雌繞林間。",
      "又聞子規啼夜月，愁空山，蜀道之難難於上青天！使人聽此彫朱顏。",
      "連峰去天不盈尺，枯松倒挂倚絕壁。",
      "飛湍瀑流相喧豗，砅崖轉石萬壑雷。",
      "其嶮也若此，嗟爾遠道之人胡爲乎來哉？劒閣崢嶸而崔嵬，一夫當關，萬夫莫開。",
      "所守或匪親，化爲狼與豺。",
      "朝避猛虎，夕避長蛇。",
      "磨牙吮血，殺人如麻。",
      "錦城雖云樂，不如早還家。",
      "蜀道之難難於上青天，側身西望長咨嗟。"
    ],
    "tags": [
      "唐诗三百首",
      "山水",
      "抒情",
      "乐府",
      "相和歌辞"
    ]
  },
  {
    "title": "相和歌辭 長信怨 二",
    "author": "王昌齡",
    "paragraphs": [
      "奉帚平明金殿開，暫將團扇共裴回。",
      "玉顏不及寒鵶色，猶帶昭陽日影來。"
    ],
    "tags": [
      "唐诗三百首"
    ]
  },
  {
    "title": "相和歌辭 玉階怨",
    "author": "李白",
    "paragraphs": [
      "玉階生白露，夜久侵羅襪。",
      "却下水精簾，玲瓏望秋月。"
    ],
    "tags": [
      "唐诗三百首",
      "孤独",
      "宫怨",
      "乐府"
    ]
  },
  {
    "title": "相和歌辭 子夜四時歌四首 春歌",
    "author": "李白",
    "paragraphs": [
      "秦地羅敷女，采桑綠水邊。",
      "素手青條上，紅妝白日鮮。",
      "蠶飢妾欲去，五馬莫留連。"
    ],
    "tags": [
      "清商曲辞",
      "春天",
      "女子",
      "唐诗三百首",
      "乐府",
      "赞美"
    ]
  },
  {
    "title": "相和歌辭 子夜四時歌四首 夏歌",
    "author": "李白",
    "paragraphs": [
      "鏡湖三百里，菡萏發荷花。",
      "五月西施采，人看隘若邪。",
      "迴舟不待月，歸去越王家。"
    ],
    "tags": [
      "唐诗三百首",
      "清商曲辞",
      "夏天",
      "乐府",
      "哲理",
      "写人",
      "荷花"
    ]
  },
  {
    "title": "相和歌辭 子夜四時歌四首 秋歌",
    "author": "李白",
    "paragraphs": [
      "長安一片月，萬戶擣衣聲。",
      "秋風吹不盡，總是玉關情。",
      "何日平胡虜？良人罷遠征。"
    ],
    "tags": [
      "唐诗三百首",
      "思念",
      "清商曲辞",
      "妇女",
      "秋天",
      "乐府",
      "月亮",
      "闺怨"
    ]
  },
  {
    "title": "相和歌辭 子夜四時歌四首 冬歌",
    "author": "李白",
    "paragraphs": [
      "明朝驛使發，一夜絮征袍。",
      "素手抽針冷，那堪把剪刀。",
      "裁縫寄遠道，幾日到臨洮。"
    ],
    "tags": [
      "唐诗三百首",
      "思念",
      "清商曲辞",
      "妇女",
      "冬天",
      "乐府"
    ]
  },
  {
    "title": "琴曲歌辭 列女操",
    "author": "孟郊",
    "paragraphs": [
      "梧桐相待老，鴛鴦會雙死。",
      "貞婦貴徇夫，舍生亦如此。",
      "波瀾誓不起，妾心井中水。"
    ],
    "tags": [
      "唐诗三百首",
      "赞颂",
      "妇女",
      "乐府"
    ]
  },
  {
    "title": "雜曲歌辭 遊子吟",
    "author": "孟郊",
    "paragraphs": [
      "慈母手中線，遊子身上衣。",
      "臨行密密縫，意恐遲遲歸。",
      "誰言寸草心，報得三春暉。"
    ],
    "tags": [
      "唐诗三百首",
      "杂曲歌辞",
      "乐府",
      "母爱",
      "三年级下册",
      "赞颂"
    ]
  },
  {
    "title": "雜曲歌辭 麗人行",
    "author": "杜甫",
    "paragraphs": [
      "三月三日天氣新，長安水邊多麗人。",
      "態濃意遠淑且真，肌理細膩骨肉勻。",
      "繡羅衣裳照暮春，蹙金孔雀銀麒麟。",
      "頭上何所有？翠微㔩葉垂鬢脣。",
      "背後何所見？珠壓腰衱穩稱身。",
      "就中雲幕椒房親，賜名大國虢與秦。",
      "紫駞之峯出翠釜，水晶之盤行素鱗。",
      "犀筯厭飫久未下，鸞刀縷切空紛綸。",
      "黃門飛鞚不動塵，御廚絲絡送八珍。",
      "簫鼓哀吟感鬼神，賓從雜遝實要津。",
      "後來鞍馬何逡巡，當軒下馬入錦茵。",
      "楊花雪落覆白蘋，青鳥飛去銜紅巾。",
      "炙手可熱勢絕倫，慎莫近前丞相嗔。"
    ],
    "tags": [
      "唐诗三百首",
      "杂曲歌辞",
      "乐府",
      "讽刺",
      "咏叹"
    ]
  },
  {
    "title": "雜曲歌辭 長相思三首 一",
    "author": "李白",
    "paragraphs": [
      "長相思，在長安，絡緯秋啼金井欄。",
      "微霜淒淒簟色寒，孤燈不明思欲絕。",
      "卷帷望月空長歎，美人如花隔雲端。",
      "上有青冥之長天，下有綠水之波瀾。",
      "天長路遠魂飛苦，夢魂不到關山難。",
      "長相思，摧心肝。"
    ],
    "tags": [
      "思念",
      "杂曲歌辞",
      "唐诗三百首",
      "乐府",
      "伤怀"
    ]
  },
  {
    "title": "雜曲歌辭 長相思三首 二",
    "author": "李白",
    "paragraphs": [
      "日色已盡花含煙，月明欲素愁不眠。",
      "趙瑟初停鳳凰柱，蜀琴欲奏鴛鴦弦。",
      "此曲有意無人傳，願隨春風寄燕然，憶君迢迢隔青天。",
      "昔日橫波目，今成流淚泉。",
      "不信妾腸斷，歸來看取明鏡前。"
    ],
    "tags": [
      "唐诗三百首",
      "思念",
      "乐府"
    ]
  },
  {
    "title": "雜曲歌辭 行路難三首 一",
    "author": "李白",
    "paragraphs": [
      "金尊清酒斗十千，玉盤珍羞直萬錢。",
      "停杯投筯不能食，拔劒四顧心茫然。",
      "欲渡黃河冰塞川，將登太行雪暗天。",
      "閑來垂釣坐溪上，忽復乘舟夢日邊。",
      "行路難，行路難，多岐路，今安在？長風破浪會有時，直挂雲帆濟滄海。"
    ],
    "tags": [
      "黄河",
      "励志",
      "友情",
      "八年级下册(课内)",
      "初中古诗",
      "乐府",
      "唐诗三百首",
      "宴饮",
      "哲理",
      "怀才不遇"
    ]
  },
  {
    "title": "雜曲歌辭 行路難三首 二",
    "author": "李白",
    "paragraphs": [
      "大道如青天，我獨不得出。",
      "羞逐長安社中兒，赤雞白狗賭梨栗。",
      "彈劒作歌奏苦聲，曳裾王門不稱情。",
      "淮陰市井笑韓信，漢朝公卿忌賈生。",
      "君不見昔時燕家重郭隗，擁篲折腰無嫌猜。",
      "劇辛樂毅感恩分，輸肝剖膽效英才。",
      "昭王白骨縈蔓草，誰人更掃黃金臺。",
      "行路難，歸去來。"
    ],
    "tags": [
      "唐诗三百首",
      "乐府",
      "失意",
      "叹息"
    ]
  },
  {
    "title": "雜曲歌辭 行路難三首 三",
    "author": "李白",
    "paragraphs": [
      "有耳莫洗潁川水，有口莫食首陽蕨。",
      "含光混世貴無名，何用孤高比雲月。",
      "吾觀自古賢達人，功成不退皆殞身。",
      "子胥既棄吳江上，屈原終投湘水濱。",
      "陸機才多豈自保，李斯稅駕苦不早。",
      "華亭鶴唳詎可聞，上蔡蒼鷹何足道？君不見吳中張翰稱達士，秋風忽憶江東行。",
      "且樂生前一杯酒，何須身後千載名。"
    ],
    "tags": [
      "唐诗三百首",
      "人生",
      "乐府",
      "态度"
    ]
  },
  {
    "title": "雜曲歌辭 長干曲四首 一",
    "author": "崔顥",
    "paragraphs": [
      "君家定何處？妾住在橫塘。",
      "停舟暫借問，或恐是同鄉。"
    ],
    "tags": [
      "孤独",
      "女子",
      "思乡",
      "唐诗三百首",
      "乐府"
    ]
  },
  {
    "title": "雜曲歌辭 長干曲四首 二",
    "author": "崔顥",
    "paragraphs": [
      "家臨九江水，去來九江側。",
      "同是長干人，生小不相識。"
    ],
    "tags": [
      "家乡",
      "女子",
      "热爱",
      "唐诗三百首",
      "乐府"
    ]
  },
  {
    "title": "雜曲歌辭 長干行二首 一",
    "author": "李白",
    "paragraphs": [
      "妾髮初覆額，折花門前劇。",
      "郎騎竹馬來，遶牀弄青梅。",
      "同居長干里，兩小無嫌猜。",
      "十四爲君婦，羞顏尚不開。",
      "低頭向暗壁，千喚不一迴。",
      "十五始展眉，願同塵與灰。",
      "常存抱柱信，豈上望夫臺。",
      "十六君遠行，瞿塘灩預堆。",
      "五月不可觸，猨鳴天上哀。",
      "門前遲行跡，一一生綠苔。",
      "苔深不能掃，落葉秋風早。",
      "八月蝴蝶來，雙飛西園草。",
      "感此傷妾心，坐愁紅顏老。",
      "早晚下三巴，預將書報家。",
      "相迎不道遠，直至長風沙。"
    ],
    "tags": [
      "唐诗三百首"
    ]
  },
  {
    "title": "雜曲歌辭 獨不見",
    "author": "沈佺期",
    "paragraphs": [
      "盧家小婦鬱金堂，海燕雙栖玳瑁梁。",
      "九月寒砧催下葉，十年征戍憶遼陽。",
      "白狼河北音書斷，丹鳳城南秋夜長。",
      "誰知含愁獨不見，使妾明月照流黃。"
    ],
    "tags": [
      "思念",
      "闺怨",
      "唐诗三百首",
      "乐府"
    ]
  },
  {
    "title": "雜曲歌辭 秋夜曲",
    "author": "王涯",
    "paragraphs": [
      "桂魄初生秋露微，輕羅已薄未更衣。",
      "銀箏夜久殷勤弄，心怯空房不忍歸。"
    ],
    "tags": [
      "唐诗三百首",
      "思念",
      "秋天",
      "女子",
      "乐府"
    ]
  },
  {
    "title": "春思",
    "author": "皇甫冉",
    "paragraphs": [
      "鶯啼燕語報新年，馬邑龍堆路幾千。",
      "家住秦城鄰漢苑，心隨明月到胡天。",
      "機中錦字論長恨，樓上花枝笑獨眠。",
      "爲問元戎竇車騎，何時反斾勒燕然。"
    ],
    "tags": [
      "唐诗三百首",
      "思念",
      "七言律诗",
      "春天",
      "妇女",
      "闺怨"
    ]
  },
  {
    "title": "夜月",
    "author": "劉方平",
    "paragraphs": [
      "更深月色半人家，北斗闌干南斗斜。",
      "今夜偏知春氣暖，蟲聲新透綠窗紗。"
    ],
    "tags": [
      "唐诗三百首",
      "月亮",
      "春天",
      "田园",
      "九年级上册(课外)",
      "中秋",
      "初中古诗",
      "七言绝句"
    ]
  },
  {
    "title": "春怨",
    "author": "劉方平",
    "paragraphs": [
      "紗窗日落漸黃昏，金屋無人見淚痕。",
      "寂寞空庭春欲晚，梨花滿地不開門。"
    ],
    "tags": [
      "唐诗三百首",
      "孤独",
      "七言绝句",
      "宫怨"
    ]
  },
  {
    "title": "登鸛雀樓",
    "author": "王之渙",
    "paragraphs": [
      "白日依山盡，黃河入海流。",
      "欲窮千里目，更上一層樓。"
    ],
    "tags": [
      "黄河",
      "山水",
      "励志",
      "唐诗三百首",
      "登楼",
      "写景",
      "哲理",
      "名楼、庙宇",
      "五言绝句"
    ]
  },
  {
    "title": "涼州詞二首 一",
    "author": "王之渙",
    "paragraphs": [
      "黃河遠上白雲間，一片孤城萬仞山。",
      "羌笛何須怨楊柳，春光不度玉門關。"
    ],
    "tags": [
      "唐诗三百首",
      "黄河",
      "山水",
      "写景",
      "乐府",
      "思乡",
      "边塞",
      "将士"
    ]
  },
  {
    "title": "闕題",
    "author": "劉眘虛",
    "paragraphs": [
      "道由白雲盡，春與青溪長。",
      "時有落花至，遠隨流水香。",
      "閑門向山路，深柳讀書堂。",
      "幽映每白日，清輝照衣裳。"
    ],
    "tags": [
      "唐诗三百首",
      "春天",
      "写景",
      "五言律诗"
    ]
  },
  {
    "title": "征怨",
    "author": "柳中庸",
    "paragraphs": [
      "歲歲金河復玉關，朝朝馬策與刀環。",
      "三春白雪歸青冢，萬里黃河遶黑山。"
    ],
    "tags": [
      "唐诗三百首",
      "黄河",
      "边塞",
      "七言绝句"
    ]
  },
  {
    "title": "送李端",
    "author": "嚴維",
    "paragraphs": [
      "故關衰草遍，離別正堪悲。",
      "路出寒雲外，人歸暮雪時。",
      "少孤爲客早，多難識君遲。",
      "揜泣空相向，風塵何所期。"
    ],
    "tags": [
      "唐诗三百首",
      "冬天",
      "友情",
      "送别",
      "五言律诗",
      "伤怀"
    ]
  },
  {
    "title": "宮詞五首 二",
    "author": "顧況",
    "paragraphs": [
      "玉樓天半起笙歌，風送宮嬪笑語和。",
      "月殿影開聞夜漏，水精簾卷近銀河。"
    ],
    "tags": [
      "唐诗三百首"
    ]
  },
  {
    "title": "春眠",
    "author": "孟浩然",
    "paragraphs": [
      "春眠不覺曉，處處聞啼鳥。",
      "夜來風雨聲，花落知多少。"
    ],
    "tags": [
      "唐"
    ]
  },
  {
    "title": "訪袁拾遺不遇",
    "author": "孟浩然",
    "paragraphs": [
      "洛陽訪才子，江嶺作流人。",
      "聞說梅花早，何如此地春。"
    ],
    "tags": [
      "唐"
    ]
  },
  {
    "title": "送郭司倉",
    "author": "王昌齡",
    "paragraphs": [
      "映門淮水綠，留騎主人心。",
      "明月隨良掾，春潮夜夜深。"
    ],
    "tags": [
      "唐"
    ]
  },
  {
    "title": "洛陽道",
    "author": "儲光羲",
    "paragraphs": [
      "大道直如發，春來佳氣多。",
      "五陵貴公子，雙雙嗚玉珂。"
    ],
    "tags": [
      "唐"
    ]
  },
  {
    "title": "獨坐敬亭山",
    "author": "李白",
    "paragraphs": [
      "衆鳥高飛盡，孤雲獨去閒。",
      "相看兩不厭，只有敬亭山。"
    ],
    "tags": [
      "唐"
    ]
  },
  {
    "title": "觀永樂公主入番",
    "author": "孫逖",
    "paragraphs": [
      "邊地鶯花少，年來未覺新。",
      "美人天上落，龍塞始應春。"
    ],
    "tags": [
      "唐"
    ]
  },
  {
    "title": "伊州歌",
    "author": "金昌緒",
    "paragraphs": [
      "打起黃鶯兒，莫教枝上啼。",
      "啼時驚妾夢，不得到遼西。"
    ],
    "tags": [
      "唐"
    ]
  },
  {
    "title": "左掖梨花",
    "author": "丘爲",
    "paragraphs": [
      "冷豔全欺雪，餘香乍入衣。",
      "春風且莫定，吹向玉階飛。"
    ],
    "tags": [
      "唐"
    ]
  },
  {
    "title": "思君恩",
    "author": "令狐楚",
    "paragraphs": [
      "小苑鶯歌歇，長門蝶舞多。",
      "眼看春又去，翠輦不曾過。"
    ],
    "tags": [
      "唐"
    ]
  },
  {
    "title": "題袁氏別業",
    "author": "賀知章",
    "paragraphs": [
      "主人不相識，偶坐爲林泉。",
      "莫謾愁沽酒，囊中自有錢。"
    ],
    "tags": [
      "唐"
    ]
  },
  {
    "title": "夜送趙縱",
    "author": "楊炯",
    "paragraphs": [
      "趙氏連城璧，由來天下傳。",
      "送君還舊府，明月滿前川。"
    ],
    "tags": [
      "唐"
    ]
  },
  {
    "title": "竹裏館",
    "author": "王維",
    "paragraphs": [
      "獨坐幽篁裏，彈琴復長嘯。",
      "深林人不知，明月來相照。"
    ],
    "tags": [
      "水墨唐诗",
      "唐"
    ]
  },
  {
    "title": "送朱大入秦",
    "author": "王維",
    "paragraphs": [
      "避人五陵去，寶劍值千金。",
      "分手脫相贈，平生一片心。"
    ],
    "tags": [
      "唐"
    ]
  },
  {
    "title": "長幹行",
    "author": "崔顥",
    "paragraphs": [
      "君家在何處？妾住在橫塘。",
      "停船暫借問，或恐是同鄉。"
    ],
    "tags": [
      "唐"
    ]
  },
  {
    "title": "詠史",
    "author": "高適",
    "paragraphs": [
      "尚有綈袍贈，應憐範叔寒。",
      "不知天下士，猶作布衣看。"
    ],
    "tags": [
      "唐"
    ]
  },
  {
    "title": "罷相作",
    "author": "李適之",
    "paragraphs": [
      "避賢初罷相，樂聖且銜杯。",
      "爲問門前客，今朝幾個來。"
    ],
    "tags": [
      "唐"
    ]
  },
  {
    "title": "逢俠者",
    "author": "錢起",
    "paragraphs": [
      "燕趙悲歌士，相逢劇孟家。",
      "寸心言不盡，前路日將斜。"
    ],
    "tags": [
      "唐"
    ]
  },
  {
    "title": "江行望匡廬",
    "author": "錢起",
    "paragraphs": [
      "咫尺愁風雨，匡廬不可登。",
      "只疑雲霧窟，猶有六朝僧。"
    ],
    "tags": [
      "唐"
    ]
  },
  {
    "title": "答李浣",
    "author": "韋應物",
    "paragraphs": [
      "林中觀易罷，溪上對鷗閒。",
      "楚俗饒詞客，何人最往還。"
    ],
    "tags": [
      "唐"
    ]
  },
  {
    "title": "秋風引",
    "author": "劉禹錫",
    "paragraphs": [
      "何處秋風至，蕭蕭送雁羣。",
      "朝來入庭樹，孤客最先聞。"
    ],
    "tags": [
      "唐"
    ]
  },
  {
    "title": "秋夜寄丘員外",
    "author": "韋應物",
    "paragraphs": [
      "懷君屬秋夜，散步詠涼天。",
      "山空松子落，幽人應未眠。"
    ],
    "tags": [
      "唐"
    ]
  },
  {
    "title": "秋日",
    "author": "耿湋",
    "paragraphs": [
      "返照入閭巷，憂來誰共語。",
      "古道少人行，秋風動禾黍。"
    ],
    "tags": [
      "唐"
    ]
  },
  {
    "title": "秋日湖上",
    "author": "薛瑩",
    "paragraphs": [
      "落日五湖遊，煙波處處愁。",
      "浮沉千古事，誰與問東流。"
    ],
    "tags": [
      "唐"
    ]
  },
  {
    "title": "宮中題",
    "author": "李昂",
    "paragraphs": [
      "輦路生秋草，上林花滿枝。",
      "憑高何限意，無復侍臣知。"
    ],
    "tags": [
      "唐"
    ]
  },
  {
    "title": "汾上驚秋",
    "author": "蘇頲",
    "paragraphs": [
      "北風吹白雲，萬里渡河汾。",
      "心緒逢搖落，秋聲不可聞。"
    ],
    "tags": [
      "唐"
    ]
  },
  {
    "title": "蜀道後期",
    "author": "張說",
    "paragraphs": [
      "客心爭日月，來往預期程。",
      "秋風不相待，先至洛陽城。"
    ],
    "tags": [
      "唐"
    ]
  },
  {
    "title": "秋浦歌",
    "author": "李白",
    "paragraphs": [
      "白髮三千丈，離愁似個長。",
      "不知明鏡裏，何處得秋霜。"
    ],
    "tags": [
      "水墨唐诗",
      "唐"
    ]
  },
  {
    "title": "贈喬侍郎",
    "author": "陳子昂",
    "paragraphs": [
      "漢廷榮巧宦，雲閣薄邊功。",
      "可憐驄馬使，白首爲誰雄。"
    ],
    "tags": [
      "唐"
    ]
  },
  {
    "title": "答五陵太守",
    "author": "王昌齡",
    "paragraphs": [
      "仗劍行千里，微軀敢一言。",
      "曾爲大梁客，不負信陵恩。"
    ],
    "tags": [
      "唐"
    ]
  },
  {
    "title": "行軍九日思長安故園",
    "author": "岑參",
    "paragraphs": [
      "強欲登高去，無人送酒來。",
      "遙憐故園菊，應傍戰場開。"
    ],
    "tags": [
      "水墨唐诗",
      "唐"
    ]
  },
  {
    "title": "婕妤怨",
    "author": "皇甫冉",
    "paragraphs": [
      "花枝出建章，鳳管發昭陽。",
      "借問承恩者，雙蛾幾許長？"
    ],
    "tags": [
      "唐"
    ]
  },
  {
    "title": "題竹林寺",
    "author": "朱放",
    "paragraphs": [
      "歲月人間促，煙霞此地多。",
      "殷勤竹林寺，更得幾回過？"
    ],
    "tags": [
      "唐"
    ]
  },
  {
    "title": "過三閭廟",
    "author": "戴叔倫",
    "paragraphs": [
      "沅湘流不盡，屈子怨何深！",
      "日暮秋風起，蕭蕭楓樹林。"
    ],
    "tags": [
      "唐"
    ]
  },
  {
    "title": "易水送別",
    "author": "駱賓王",
    "paragraphs": [
      "此地別燕丹，壯士發衝冠。",
      "昔時人已沒，今日水猶寒。"
    ],
    "tags": [
      "唐"
    ]
  },
  {
    "title": "別盧秦卿",
    "author": "司空曙",
    "paragraphs": [
      "知有前期在，難分此夜中。",
      "無將故人酒，不及石尤風。"
    ],
    "tags": [
      "唐"
    ]
  },
  {
    "title": "答人",
    "author": "太上隱者",
    "paragraphs": [
      "偶來松樹下，高枕石頭眠。",
      "山中無曆日，寒盡不知年。"
    ],
    "tags": [
      "唐"
    ]
  },
  {
    "title": "幸蜀回至劍門",
    "author": "李隆基",
    "paragraphs": [
      "劍閣橫雲峻，鑾輿出狩回。",
      "翠屏千仞合，丹嶂五丁開。",
      "灌木縈旗轉，仙雲拂馬來。",
      "乘時方在德，嗟爾勒銘才。"
    ],
    "tags": [
      "唐"
    ]
  },
  {
    "title": "和晉陵陸承相",
    "author": "杜審言",
    "paragraphs": [
      "獨有宦遊人，偏驚物候新。",
      "雲霞出海曙，梅柳渡江春。",
      "淑氣催黃鳥，晴光轉綠蘋。",
      "忽聞歌古調，歸思欲沾巾。"
    ],
    "tags": [
      "唐"
    ]
  },
  {
    "title": "蓬萊三殿侍宴奉敕詠終南山",
    "author": "杜審言",
    "paragraphs": [
      "北斗掛城邊，南山倚殿前。",
      "雲標金闕回，樹杪玉堂懸。",
      "半嶺通佳氣，中峯繞瑞煙。",
      "小臣持獻壽，長此戴堯天。"
    ],
    "tags": [
      "唐"
    ]
  },
  {
    "title": "春夜別友人",
    "author": "陳子昂",
    "paragraphs": [
      "銀燭吐青煙，金尊對綺筵。",
      "離堂思琴瑟，別路繞山川。",
      "明月懸高樹，長河沒曉天。",
      "悠悠洛陽道，此會在何年。"
    ],
    "tags": [
      "唐"
    ]
  },
  {
    "title": "長寧公主東莊侍宴",
    "author": "李嶠",
    "paragraphs": [
      "別業臨青甸，鳴鑾降紫霄。",
      "長筵鵷鷺集，仙管鳳凰調。",
      "樹接南山近，煙含北渚遙。",
      "承恩鹹已醉，戀賞未還鑣。"
    ],
    "tags": [
      "唐"
    ]
  },
  {
    "title": "恩賜麗正殿書院賜宴應制得林字",
    "author": "張說",
    "paragraphs": [
      "東壁圖書府，西園翰墨林。",
      "誦詩聞國政，講易見天心。",
      "位竊和羹重，恩叨醉酒深。",
      "載歌春興曲，情竭爲知音。"
    ],
    "tags": [
      "唐"
    ]
  },
  {
    "title": "送友人入蜀",
    "author": "李白",
    "paragraphs": [
      "見說蠶叢路，崎嶇不易行。",
      "山從人面起，雲傍馬頭生。",
      "芳樹籠秦棧，春流繞蜀城。",
      "升沈應已定，不必問君平。"
    ],
    "tags": [
      "唐"
    ]
  },
  {
    "title": "蘇氏別業",
    "author": "祖詠",
    "paragraphs": [
      "別業居幽處，到來生隱心。",
      "南山當戶牖，澧水映園林。",
      "竹覆經冬雪，庭昏未夕陰。",
      "寥寥人境外，閒坐聽春禽。"
    ],
    "tags": [
      "唐"
    ]
  },
  {
    "title": "題玄武禪師屋壁",
    "author": "杜甫",
    "paragraphs": [
      "何年顧虎頭，滿壁畫滄州。",
      "赤日石林氣，青天江海流。",
      "錫飛常近鶴，杯渡不驚鷗。",
      "似得廬山路，真隨惠遠遊。"
    ],
    "tags": [
      "唐"
    ]
  },
  {
    "title": "登總持閣",
    "author": "岑參",
    "paragraphs": [
      "高閣逼諸天，登臨近日邊。",
      "晴開萬井樹，愁看五陵煙。",
      "檻外低秦嶺，窗中小渭川。",
      "早知清淨理，常願奉金仙。"
    ],
    "tags": [
      "唐"
    ]
  },
  {
    "title": "登兗州城樓",
    "author": "杜甫",
    "paragraphs": [
      "東郡趨庭日，南樓縱目初。",
      "浮雲連海岱，平野入青徐。",
      "孤嶂秦碑在，荒城魯殿餘。",
      "從來多古意，臨眺獨躊躇。"
    ],
    "tags": [
      "唐"
    ]
  },
  {
    "title": "送崔融",
    "author": "杜審言",
    "paragraphs": [
      "君王行出將，書記遠從徵。",
      "祖帳連河闕，軍麾動洛城。",
      "旌旗朝朔氣，笳吹夜邊聲。",
      "坐覺煙塵少，秋風古北平。"
    ],
    "tags": [
      "唐"
    ]
  },
  {
    "title": "扈從登封途中作",
    "author": "宋之問",
    "paragraphs": [
      "帳殿鬱崔嵬，仙遊實壯哉！",
      "曉雲連幕卷，夜火雜星迴。",
      "谷暗千旗出，山鳴萬乘來。",
      "扈從良可賦，終乏掞天才。"
    ],
    "tags": [
      "唐"
    ]
  },
  {
    "title": "題義公禪房",
    "author": "孟浩然",
    "paragraphs": [
      "義公習禪寂，結宇依空林。",
      "戶外一峯秀，階前衆壑深。",
      "夕陽連雨足，空翠落庭陰。",
      "看取蓮花淨，方知不染心。"
    ],
    "tags": [
      "唐"
    ]
  },
  {
    "title": "醉後贈張九旭",
    "author": "高適",
    "paragraphs": [
      "世上漫相識，此翁殊不然。",
      "興來書自聖，醉後語尤顛。",
      "白髮老閒事，青雲在目前。",
      "牀頭一壺酒，能更幾回眠。"
    ],
    "tags": [
      "唐"
    ]
  },
  {
    "title": "玉臺觀",
    "author": "高適",
    "paragraphs": [
      "浩劫因王造，平臺訪古遊。",
      "彩雲蕭史駐，文字魯恭留。",
      "宮闕通羣帝，乾坤到十洲。",
      "人傳有笙鶴，時過北山頭。"
    ],
    "tags": [
      "唐"
    ]
  },
  {
    "title": "觀李固請司馬弟山水圖",
    "author": "杜甫",
    "paragraphs": [
      "方丈渾連水，天台總映雲。",
      "人間長見畫，老去限空聞。",
      "范蠡舟偏小，王喬鶴不羣。",
      "此生隨萬物，何處出塵氛。"
    ],
    "tags": [
      "唐"
    ]
  },
  {
    "title": "江南旅情",
    "author": "祖詠",
    "paragraphs": [
      "楚山不可極，歸路但蕭條。",
      "海色晴看雨，江聲夜聽潮。",
      "劍留南鬥近，書寄北風遙。",
      "爲報空潭橘，無媒寄洛橋。"
    ],
    "tags": [
      "唐"
    ]
  },
  {
    "title": "宿龍興寺",
    "author": "綦毋潛",
    "paragraphs": [
      "香剎夜忘歸，鬆清古殿扉。",
      "燈明方丈室，珠系比丘衣。",
      "白日傳心淨，青蓮喻法微。",
      "天花落不盡，處處鳥銜飛。"
    ],
    "tags": [
      "唐"
    ]
  },
  {
    "title": "破山寺後禪院",
    "author": "常建",
    "paragraphs": [
      "清晨入古寺，初日照高林。",
      "曲徑通幽處，禪房花木深。",
      "山光悅鳥性，潭影空人心。",
      "萬籟此俱寂，惟聞鐘磬音。"
    ],
    "tags": [
      "唐"
    ]
  },
  {
    "title": "題鬆汀驛",
    "author": "張佑",
    "paragraphs": [
      "山色遠含空，蒼茫澤國東。",
      "海明先見日，江白迥聞風。",
      "鳥道高原去，人煙小徑通。",
      "那知舊遺逸，不在五湖中。"
    ],
    "tags": [
      "唐"
    ]
  },
  {
    "title": "聖果寺",
    "author": "釋處默",
    "paragraphs": [
      "路自中峯上，盤迴出薜蘿。",
      "到江吳地盡，隔岸越山多。",
      "古木叢青藹，遙天浸白波。",
      "下方城郭近，鐘磬雜笙歌。"
    ],
    "tags": [
      "唐"
    ]
  },
  {
    "title": "野望",
    "author": "王績",
    "paragraphs": [
      "東皋薄暮望，徙倚欲何依。",
      "樹樹皆秋色，山山惟落暉。",
      "牧人驅犢返，獵馬帶禽歸。",
      "相顧無相識，長歌懷采薇。"
    ],
    "tags": [
      "唐"
    ]
  },
  {
    "title": "送著作佐郎崔融等從樑王東征",
    "author": "陳子昂",
    "paragraphs": [
      "金天方肅殺，白露始專征。",
      "王師非樂戰，之子慎佳兵。",
      "海氣侵南部，邊風掃北平。",
      "莫賣盧龍塞，歸邀麟閣名。"
    ],
    "tags": [
      "唐"
    ]
  },
  {
    "title": "攜妓納涼晚際遇雨",
    "author": "杜甫",
    "paragraphs": [
      {
        "subchapter": "其一",
        "paragraphs": [
          "落日放船好，輕風生浪遲。",
          "竹深留客處，荷淨納涼時。",
          "公子調冰水，佳人雪藕絲。",
          "片雲頭上黑，應是雨催詩。"
        ]
      },
      {
        "subchapter": "其二",
        "paragraphs": [
          "雨來沾席上，風急打船頭。",
          "越女紅裙溼，燕姬翠黛愁。",
          "纜侵堤柳系，幔捲浪花浮。",
          "歸路翻蕭颯，陂塘五月秋。"
        ]
      }
    ],
    "tags": [
      "唐"
    ]
  },
  {
    "title": "宿雲門寺閣",
    "author": "孫逖",
    "paragraphs": [
      "香閣東山下，煙花象外幽。",
      "懸燈千嶂夕，卷幔五湖秋。",
      "畫壁餘鴻雁，紗窗宿鬥牛。",
      "更疑天路近，夢與白雲遊。"
    ],
    "tags": [
      "唐"
    ]
  },
  {
    "title": "秋登宣城謝眺北樓",
    "author": "李白",
    "paragraphs": [
      "江城如畫裏，山晚望晴空。",
      "兩水夾明鏡，雙橋落彩虹。",
      "人煙寒橘柚，秋色老梧桐。",
      "誰念北樓上，臨風懷謝公。"
    ],
    "tags": [
      "唐"
    ]
  },
  {
    "title": "臨洞庭",
    "author": "孟浩然",
    "paragraphs": [
      "八月湖水平，涵虛混太清。",
      "氣蒸雲夢澤，波撼岳陽城。",
      "欲濟無舟楫，端居恥聖明。",
      "坐觀垂釣者，徒有羨魚情。"
    ],
    "tags": [
      "唐"
    ]
  },
  {
    "title": "送鄭侍御謫閩中",
    "author": "高適",
    "paragraphs": [
      "謫去君無恨，閩中我舊過。",
      "大都秋雁少，只是夜猿多。",
      "東路雲山合，南天瘴癘和。",
      "自當逢雨露，行矣順風波。"
    ],
    "tags": [
      "唐"
    ]
  },
  {
    "title": "秦州雜詩",
    "author": "杜甫",
    "paragraphs": [
      "鳳林戈未息，魚海路常難。",
      "候火雲峯峻，懸軍幕井乾。",
      "風連西極動，月過北庭寒。",
      "故老思飛將，何時議築壇。"
    ],
    "tags": [
      "唐"
    ]
  },
  {
    "title": "禹廟",
    "author": "杜甫",
    "paragraphs": [
      "禹廟空山裏，秋風落日斜。",
      "荒庭垂橘柚，古屋畫龍蛇。",
      "雲氣生虛壁，江深走白沙。",
      "早知乘四載，疏鑿控三巴。"
    ],
    "tags": [
      "唐"
    ]
  },
  {
    "title": "望秦川",
    "author": "李頎",
    "paragraphs": [
      "秦川朝望迥，日出正東峯。",
      "遠近山河淨，逶迤城闕重。",
      "秋聲萬戶竹，寒色五陵鬆。",
      "有客歸歟嘆，悽其霜露濃。"
    ],
    "tags": [
      "唐"
    ]
  },
  {
    "title": "同王徵君洞庭有懷",
    "author": "張謂",
    "paragraphs": [
      "八月洞庭秋，瀟湘水北流。",
      "還家萬里夢，爲客五更愁。",
      "不用開書帙，偏宜上酒樓。",
      "故人京洛滿，何日復同遊。"
    ],
    "tags": [
      "唐"
    ]
  },
  {
    "title": "渡揚子江",
    "author": "丁仙芝",
    "paragraphs": [
      "桂楫中流望，空波兩岸明。",
      "林開揚子驛，山出潤州城。",
      "海盡邊陰靜，江寒朔吹生。",
      "更聞楓葉下，淅瀝度秋聲。"
    ],
    "tags": [
      "唐"
    ]
  },
  {
    "title": "幽州夜歌",
    "author": "張說",
    "paragraphs": [
      "涼風吹夜雨，蕭瑟動寒林。",
      "正有高堂宴，能忘遲暮心。",
      "軍中宜劍舞，塞上重笳音。",
      "不作邊城將，誰知恩遇深。"
    ],
    "tags": [
      "唐"
    ]
  },
  {
    "title": "春日偶成",
    "author": "程顥",
    "paragraphs": [
      "雲淡風輕近午天，傍花隨柳過前川。",
      "時人不識餘心樂，將謂偷閒學少年。"
    ],
    "tags": [
      "宋"
    ]
  },
  {
    "title": "春日",
    "author": "朱熹",
    "paragraphs": [
      "勝日尋芳泗水濱，無邊光景一時新。",
      "等閒識得東風面，萬紫千紅總是春。"
    ],
    "tags": [
      "宋"
    ]
  },
  {
    "title": "春宵",
    "author": "蘇軾",
    "paragraphs": [
      "春宵一刻值千金，花有清香月有陰。",
      "歌管樓臺聲細細，鞦韆院落夜沈沈。"
    ],
    "tags": [
      "宋"
    ]
  },
  {
    "title": "城東早春",
    "author": "楊巨源",
    "paragraphs": [
      "詩家清景在新春，綠柳才黃半未勻。",
      "若待上林花似錦，出門俱是看花人。"
    ],
    "tags": [
      "唐"
    ]
  },
  {
    "title": "春夜",
    "author": "王安石",
    "paragraphs": [
      "金爐香燼漏聲殘，剪剪輕風陣陣寒。",
      "春色惱人眠不得，月移花影上欄杆。"
    ],
    "tags": [
      "宋"
    ]
  },
  {
    "title": "初春小雨",
    "author": "韓愈",
    "paragraphs": [
      "天街小雨潤如酥，草色遙看近卻無。",
      "最是一年春好處，絕勝煙柳滿皇都。"
    ],
    "tags": [
      "宋"
    ]
  },
  {
    "title": "元日",
    "author": "王安石",
    "paragraphs": [
      "爆竹聲中一歲除，春風送暖入屠蘇。",
      "千門萬戶曈曈日，總把新桃換舊符。"
    ],
    "tags": [
      "宋"
    ]
  },
  {
    "title": "上元侍宴",
    "author": "蘇軾",
    "paragraphs": [
      "淡月疏星繞建章，仙風吹下御爐香。",
      "侍臣鵠立通明殿，一朵紅雲捧玉皇。"
    ],
    "tags": [
      "宋"
    ]
  },
  {
    "title": "立春偶成",
    "author": "張栻",
    "paragraphs": [
      "律回歲晚冰霜少，春到人間草木知。",
      "便覺眼前生意滿，東風吹水綠參差。"
    ],
    "tags": [
      "宋"
    ]
  },
  {
    "title": "打球圖",
    "author": "晁無咎",
    "paragraphs": [
      "閶闔千門萬戶開，三郎沈醉打球回。",
      "九齡已老韓休死，無復明朝諫疏來。"
    ],
    "tags": [
      "宋"
    ]
  },
  {
    "title": "宮詞",
    "author": "林洪",
    "paragraphs": [
      {
        "subchapter": "其一",
        "paragraphs": [
          "金殿當頭紫閣重，仙人掌上玉芙蓉。",
          "太平天子朝元日，五色雲車駕六龍。"
        ]
      },
      {
        "subchapter": "其二",
        "paragraphs": [
          "殿上袞衣明日月，硯中旗影動龍蛇。",
          "縱橫禮樂三千字，獨對丹墀日未斜。"
        ]
      }
    ],
    "tags": [
      "宋"
    ]
  },
  {
    "title": "詠華清宮",
    "author": "王建",
    "paragraphs": [
      "行盡江南數十程，曉風殘月入華清。",
      "朝元閣上西風急，都入長楊作雨聲。"
    ],
    "tags": [
      "唐"
    ]
  },
  {
    "title": "清平調詞",
    "author": "李白",
    "paragraphs": [
      "雲想衣裳花想容，春風拂檻露華濃。",
      "若非羣玉山頭見，會向瑤臺月下逢。"
    ],
    "tags": [
      "唐"
    ]
  },
  {
    "title": "題邸間壁",
    "author": "鄭會",
    "paragraphs": [
      "酴醿香夢怯春寒，翠掩重門燕子閒。",
      "敲斷玉釵紅燭冷，計程應說到常山。"
    ],
    "tags": [
      "宋"
    ]
  },
  {
    "title": "絕句",
    "author": "杜甫",
    "paragraphs": [
      "兩個黃鸝鳴翠柳，一行白鷺上青天。",
      "窗含西嶺千秋雪，門泊東吳萬里船。"
    ],
    "tags": [
      "水墨唐诗",
      "唐"
    ]
  },
  {
    "title": "海棠",
    "author": "蘇軾",
    "paragraphs": [
      "東風嫋嫋泛崇光，香霧空濛月轉廊。",
      "只恐夜深花睡去，故燒高燭照紅妝。"
    ],
    "tags": [
      "宋"
    ]
  },
  {
    "title": "清明",
    "author": "王禹偁",
    "paragraphs": [
      "無花無酒過清明，興味蕭然似野僧。",
      "昨日鄰家乞新火，曉窗分與讀書燈。"
    ],
    "tags": [
      "宋"
    ]
  },
  {
    "title": "清明",
    "author": "杜牧",
    "paragraphs": [
      "清明時節雨紛紛，路上行人慾斷魂。",
      "借問酒家何處有，牧童遙指杏花村。"
    ],
    "tags": [
      "水墨唐诗",
      "唐"
    ]
  },
  {
    "title": "社日",
    "author": "張演",
    "paragraphs": [
      "鵝湖山下稻粱肥，豚柵雞棲對掩扉。",
      "桑柘影斜春社散，家家扶得醉人歸。"
    ],
    "tags": [
      "唐"
    ]
  },
  {
    "title": "江南春",
    "author": "杜牧",
    "paragraphs": [
      "千里鶯啼綠映紅，水村山郭酒旗風。",
      "南朝四百八十寺，多少樓臺煙雨中。"
    ],
    "tags": [
      "水墨唐诗",
      "唐"
    ]
  },
  {
    "title": "上高侍郎",
    "author": "高蟾",
    "paragraphs": [
      "天上碧桃和露種，日邊紅杏倚雲栽。",
      "芙蓉生在秋江上，不向東風怨未開。"
    ],
    "tags": [
      "唐"
    ]
  },
  {
    "title": "絕句",
    "author": "僧志安",
    "paragraphs": [
      "古木陰中系短篷，杖藜扶我過橋東。",
      "沾衣欲溼杏花雨，吹面不寒楊柳風。"
    ],
    "tags": [
      "宋"
    ]
  },
  {
    "title": "遊小園不值",
    "author": "葉紹翁",
    "paragraphs": [
      "應嫌屐齒印蒼苔，十扣柴扉九不開。",
      "春色滿園關不住，一枝紅杏出牆來。"
    ],
    "tags": [
      "宋"
    ]
  },
  {
    "title": "客中行",
    "author": "李白",
    "paragraphs": [
      "蘭陵美酒鬱金香，玉碗盛來琥珀光。",
      "但使主人能醉客，不知何處是他鄉。"
    ],
    "tags": [
      "唐"
    ]
  },
  {
    "title": "題屏",
    "author": "劉季孫",
    "paragraphs": [
      "呢喃燕子語樑間，底事來驚夢裏閒。",
      "說與旁人渾不解，杖藜攜酒看芝山。"
    ],
    "tags": [
      "宋"
    ]
  },
  {
    "title": "絕句漫興",
    "author": "杜甫",
    "paragraphs": [
      "腸斷春江欲盡頭，杖藜徐步立芳洲。",
      "顛狂柳絮隨風舞，輕薄桃花逐水流。"
    ],
    "tags": [
      "唐"
    ]
  },
  {
    "title": "慶全庵桃花",
    "author": "謝枋得",
    "paragraphs": [
      "尋得桃源好避秦，桃紅又是一年春。",
      "花飛莫遣隨流水，怕有漁郎來問津。"
    ],
    "tags": [
      "宋"
    ]
  },
  {
    "title": "玄都觀桃花",
    "author": "劉禹錫",
    "paragraphs": [
      "紫陌紅塵拂面來，無人不道看花回。",
      "玄都觀裏桃千樹，盡是劉郎去後栽。"
    ],
    "tags": [
      "唐"
    ]
  },
  {
    "title": "再遊玄都觀",
    "author": "劉禹錫",
    "paragraphs": [
      "百畝庭中半是苔，桃花淨盡菜花開。",
      "種桃道士歸何處，前度劉郎今又來。"
    ],
    "tags": [
      "唐"
    ]
  },
  {
    "title": "花影",
    "author": "蘇軾",
    "paragraphs": [
      "重重疊疊上瑤臺，幾度呼童掃不開。",
      "剛被太陽收拾去，卻教明月送將來。"
    ],
    "tags": [
      "宋"
    ]
  },
  {
    "title": "北山",
    "author": "王安石",
    "paragraphs": [
      "北山輸綠漲橫陂，直塹回塘灩灩時。",
      "細數落花因坐久，緩尋芳草得歸遲。"
    ],
    "tags": [
      "宋"
    ]
  },
  {
    "title": "湖上",
    "author": "徐元傑",
    "paragraphs": [
      "花開紅樹亂鶯啼，草長平湖白鷺飛。",
      "風日晴和人意好，夕陽簫鼓幾船歸。"
    ],
    "tags": [
      "宋"
    ]
  },
  {
    "title": "漫興",
    "author": "杜甫",
    "paragraphs": [
      "糝徑楊花鋪白氈，點溪荷葉疊青錢。",
      "筍根稚子無人見，沙上鳧雛傍母眠。"
    ],
    "tags": [
      "唐"
    ]
  },
  {
    "title": "春晴",
    "author": "王駕",
    "paragraphs": [
      "雨前初見花間蕊，雨後全無葉底花。",
      "蜂蝶紛紛過牆去，卻疑春色在鄰家。"
    ],
    "tags": [
      "宋"
    ]
  },
  {
    "title": "春暮",
    "author": "曹豳",
    "paragraphs": [
      "門外無人問落花，綠陰冉冉遍天涯。",
      "林鶯啼到無聲處，青草池塘獨聽蛙。"
    ],
    "tags": [
      "宋"
    ]
  },
  {
    "title": "落花",
    "author": "朱淑貞",
    "paragraphs": [
      "連理枝頭花正開，妒花風雨便相催。",
      "願教青帝常爲主，莫遣紛紛點翠苔。"
    ],
    "tags": [
      "宋"
    ]
  },
  {
    "title": "春暮遊小園",
    "author": "王淇",
    "paragraphs": [
      "一從梅粉褪殘妝，塗抹新紅上海棠。",
      "開到荼蘼花事了，絲絲夭棘出莓牆。"
    ],
    "tags": [
      "宋"
    ]
  },
  {
    "title": "鶯梭",
    "author": "劉克莊",
    "paragraphs": [
      "擲柳遷喬太有情，交交時作弄機聲。",
      "洛陽三月花如錦，多少工夫織得成。"
    ],
    "tags": [
      "宋"
    ]
  },
  {
    "title": "暮春即事",
    "author": "葉採",
    "paragraphs": [
      "雙雙瓦雀行書案，點點楊花入硯池。",
      "閒坐小窗讀周易，不知春去幾多時。"
    ],
    "tags": [
      "宋"
    ]
  },
  {
    "title": "登山",
    "author": "李涉",
    "paragraphs": [
      "終日昏昏醉夢間，忽聞春盡強登山。",
      "因過竹院逢僧話，又得浮生半日閒。"
    ],
    "tags": [
      "唐"
    ]
  },
  {
    "title": "蠶婦吟",
    "author": "謝枋得",
    "paragraphs": [
      "子規啼徹四更時，起視蠶稠怕葉稀。",
      "不信樓頭楊柳月，玉人歌舞未曾歸。"
    ],
    "tags": [
      "唐"
    ]
  },
  {
    "title": "晚春",
    "author": "韓愈",
    "paragraphs": [
      "草木知春不久歸，百般紅紫鬥芳菲。",
      "楊花榆莢無才思，惟解漫天作雪飛。"
    ],
    "tags": [
      "唐"
    ]
  },
  {
    "title": "傷春",
    "author": "楊萬里",
    "paragraphs": [
      "準擬今春樂事濃，依然枉卻一東風。",
      "年年不帶看花眼，不是愁中即病中。"
    ],
    "tags": [
      "宋"
    ]
  },
  {
    "title": "送春",
    "author": "王令",
    "paragraphs": [
      "三月殘花落更開，小檐日日燕飛來。",
      "子規夜半猶啼血，不信東風喚不回。"
    ],
    "tags": [
      "宋"
    ]
  },
  {
    "title": "三月晦日送春",
    "author": "賈島",
    "paragraphs": [
      "三月正當三十日，風光別我苦吟身。",
      "共君今夜不須睡，未到曉鍾猶是春。"
    ],
    "tags": [
      "唐"
    ]
  },
  {
    "title": "客中初夏",
    "author": "司馬光",
    "paragraphs": [
      "四月清和雨乍晴，南山當戶轉分明。",
      "更無柳絮因風起，惟有葵花向日傾。"
    ],
    "tags": [
      "宋"
    ]
  },
  {
    "title": "有約",
    "author": "司馬光",
    "paragraphs": [
      "黃梅時節家家雨，青草池塘處處蛙。",
      "有約不來過夜半，閒敲棋子落燈花。"
    ],
    "tags": [
      "宋"
    ]
  },
  {
    "title": "初夏睡起",
    "author": "楊萬里",
    "paragraphs": [
      "梅子流酸濺齒牙，芭蕉分綠上窗紗。",
      "日長睡起無情思，閒看兒童捉柳花。"
    ],
    "tags": [
      "宋"
    ]
  },
  {
    "title": "三衢道中",
    "author": "曾幾",
    "paragraphs": [
      "梅子黃時日日晴，小溪泛盡卻山行。",
      "綠陰不減來時路，添得黃鸝四五聲。"
    ],
    "tags": [
      "宋"
    ]
  },
  {
    "title": "即景",
    "author": "朱淑貞",
    "paragraphs": [
      "竹搖清影罩幽窗，兩兩時禽噪夕陽。",
      "謝卻海棠飛盡絮，困人天氣日初長。"
    ],
    "tags": [
      "宋"
    ]
  },
  {
    "title": "夏日",
    "author": "戴敏",
    "paragraphs": [
      "乳鴨池塘水淺深，熟梅天氣半晴陰。",
      "東園載酒西園醉，摘盡枇杷一樹金。"
    ],
    "tags": [
      "宋"
    ]
  },
  {
    "title": "晚樓閒坐",
    "author": "王安石",
    "paragraphs": [
      "四顧山光接水光，憑欄十里芰荷香。",
      "清風明月無人管，並作南來一味涼。"
    ],
    "tags": [
      "宋"
    ]
  },
  {
    "title": "山居夏日",
    "author": "高駢",
    "paragraphs": [
      "綠樹陰濃夏日長，樓臺倒影入池塘。",
      "水晶簾動微風起，滿架薔薇一院香。"
    ],
    "tags": [
      "唐"
    ]
  },
  {
    "title": "田家",
    "author": "范成大",
    "paragraphs": [
      "晝出耘田夜績麻，村莊兒女各當家。",
      "童孫未解供耕織，也傍桑陰學種瓜。"
    ],
    "tags": [
      "宋"
    ]
  },
  {
    "title": "村居即事",
    "author": "范成大",
    "paragraphs": [
      "綠遍山原白滿川，子規聲裏雨如煙。",
      "鄉村四月閒人少，才了蠶桑又插田。"
    ],
    "tags": [
      "宋"
    ]
  },
  {
    "title": "題榴花",
    "author": "朱熹",
    "paragraphs": [
      "五月榴花照眼明，枝間時見子初成。",
      "可憐此地無車馬，顛倒蒼苔落絳英。"
    ],
    "tags": [
      "宋"
    ]
  },
  {
    "title": "村晚",
    "author": "雷震",
    "paragraphs": [
      "草滿池塘水滿陂，山銜落日浸寒漪。",
      "牧童歸去橫牛背，短笛無腔信口吹。"
    ],
    "tags": [
      "宋"
    ]
  },
  {
    "title": "茅檐",
    "author": "王安石",
    "paragraphs": [
      "茅檐常掃淨無苔，花木成蹊手自栽。",
      "一水護田將綠繞，兩山排闥送青來。"
    ],
    "tags": [
      "宋"
    ]
  },
  {
    "title": "烏衣巷",
    "author": "劉禹錫",
    "paragraphs": [
      "朱雀橋邊野草花，烏衣巷口夕陽斜。",
      "舊時王謝堂前燕，飛入尋常百姓家。"
    ],
    "tags": [
      "水墨唐诗",
      "唐"
    ]
  },
  {
    "title": "送元二使安西",
    "author": "王維",
    "paragraphs": [
      "渭城朝雨浥輕塵，客舍青青柳色新。",
      "勸君更盡一杯酒，西出陽關無故人。"
    ],
    "tags": [
      "水墨唐诗",
      "唐"
    ]
  },
  {
    "title": "與史朗中飲聽黃鶴樓上吹笛",
    "author": "李白",
    "paragraphs": [
      "一爲遷客去長沙，西望長安不見家。",
      "黃鶴樓中吹玉笛，江城五月落梅花。"
    ],
    "tags": [
      "唐"
    ]
  },
  {
    "title": "題淮南寺",
    "author": "程顥",
    "paragraphs": [
      "南去北來休便休，白蘋吹盡楚江秋。",
      "道人不是悲秋客，一任晚山相對愁。"
    ],
    "tags": [
      "宋"
    ]
  },
  {
    "title": "秋月",
    "author": "程顥",
    "paragraphs": [
      "清溪流過碧山頭，空水澄鮮一色秋。",
      "隔斷紅塵三十里，白雲紅葉兩悠悠。"
    ],
    "tags": [
      "宋"
    ]
  },
  {
    "title": "七夕",
    "author": "楊樸",
    "paragraphs": [
      "未會牽牛意若何，須邀織女弄金梭。",
      "年年乞與人間巧，不道人間巧已多。"
    ],
    "tags": [
      "宋"
    ]
  },
  {
    "title": "立秋",
    "author": "劉翰",
    "paragraphs": [
      "乳鴉啼散玉屏空，一枕新涼一扇風。",
      "睡起秋聲無覓處，滿階梧葉月明中。"
    ],
    "tags": [
      "宋"
    ]
  },
  {
    "title": "中秋月",
    "author": "杜牧",
    "paragraphs": [
      "暮雲收盡溢清寒，銀漢無聲轉玉盤。",
      "此生此夜不長好，明月明年何處看？"
    ],
    "tags": [
      "唐"
    ]
  },
  {
    "title": "江樓有感",
    "author": "趙嘏",
    "paragraphs": [
      "獨上江樓思渺然，月光如水水如天。",
      "同來玩月人何在，風景依稀似去年。"
    ],
    "tags": [
      "唐"
    ]
  },
  {
    "title": "題臨安邸",
    "author": "林升",
    "paragraphs": [
      "山外青山樓外樓，西湖歌舞幾時休。",
      "暖風薰得遊人醉，直把杭州作汴州。"
    ],
    "tags": [
      "宋"
    ]
  },
  {
    "title": "西湖",
    "author": "蘇軾",
    "paragraphs": [
      "畢竟西湖六月中，風光不與四時同。",
      "接天蓮葉無窮碧，映日荷花別樣紅。"
    ],
    "tags": [
      "宋"
    ]
  },
  {
    "title": "飲湖上初晴後雨",
    "author": "蘇軾",
    "paragraphs": [
      "水光瀲灩晴方好，山色空濛雨亦奇。",
      "欲把西湖比西子，淡妝濃抹總相宜。"
    ],
    "tags": [
      "宋"
    ]
  },
  {
    "title": "入直召對選德殿賜茶而退",
    "author": "周必大",
    "paragraphs": [
      "綠槐夾道集昏鴉，敕使傳宣坐賜茶。",
      "歸到玉堂清不寐，月鉤初上紫薇花。"
    ],
    "tags": [
      "宋"
    ]
  },
  {
    "title": "夏日登車蓋亭",
    "author": "蔡確",
    "paragraphs": [
      "紙屏石枕竹方牀，手倦拋書午夢長。",
      "睡起莞然成獨笑，數聲漁笛在滄浪。"
    ],
    "tags": [
      "宋"
    ]
  },
  {
    "title": "真玉堂作",
    "author": "洪諮夔",
    "paragraphs": [
      "禁門深鎖寂無譁，濃墨淋漓兩相麻。",
      "唱徹五更天未曉，一墀月浸紫薇花。"
    ],
    "tags": [
      "宋"
    ]
  },
  {
    "title": "竹樓",
    "author": "李嘉佑",
    "paragraphs": [
      "傲吏身閒笑五侯，西江取竹起高樓。",
      "南風不用蒲葵扇，紗帽閒眠對水鷗。"
    ],
    "tags": [
      "唐"
    ]
  },
  {
    "title": "直中書省",
    "author": "白居易",
    "paragraphs": [
      "絲綸閣下文章靜，鐘鼓樓中刻漏長。",
      "獨坐黃昏誰是伴，紫薇花對紫薇郎。"
    ],
    "tags": [
      "唐"
    ]
  },
  {
    "title": "觀書有感（其一）",
    "author": "朱熹",
    "paragraphs": [
      "半畝方塘一鑑開，天光雲影共徘徊。",
      "問渠那得清如許，爲有源頭活水來。"
    ],
    "tags": [
      "宋"
    ]
  },
  {
    "title": "泛舟",
    "author": "朱熹",
    "paragraphs": [
      "昨夜江邊春水生，艨艟鉅艦一毛輕。",
      "向來枉費推移力，此日中流自在行。"
    ],
    "tags": [
      "宋"
    ]
  },
  {
    "title": "冷泉亭",
    "author": "林稹",
    "paragraphs": [
      "一泓清可沁詩脾，冷暖年來只自知。",
      "流出西湖載歌舞，回頭不似在山時。"
    ],
    "tags": [
      "宋"
    ]
  },
  {
    "title": "冬景",
    "author": "蘇軾",
    "paragraphs": [
      "荷盡已無擎雨蓋，菊殘猶有傲霜枝。",
      "一年好景君須記，最是橙黃橘綠時。"
    ],
    "tags": [
      "宋"
    ]
  },
  {
    "title": "寒夜",
    "author": "杜小山",
    "paragraphs": [
      "寒夜客來茶當酒，竹爐湯沸火初紅。",
      "尋常一樣窗前月，纔有梅花便不同。"
    ],
    "tags": [
      "宋"
    ]
  },
  {
    "title": "霜月",
    "author": "李商隱",
    "paragraphs": [
      "初聞徵雁已無蟬，百尺樓臺水接天。",
      "青女素娥俱耐冷，月中霜裏鬥嬋娟。"
    ],
    "tags": [
      "唐"
    ]
  },
  {
    "title": "梅",
    "author": "王淇",
    "paragraphs": [
      "不受塵埃半點侵，竹籬茅舍自甘心。",
      "只因誤識林和靖，惹得詩人說到今。"
    ],
    "tags": [
      "宋"
    ]
  },
  {
    "title": "早春",
    "author": "白玉蟾",
    "paragraphs": [
      "南枝才放兩三花，雪裏吟香弄粉些。",
      "淡淡著煙濃著月，深深籠水淺籠沙。"
    ],
    "tags": [
      "宋"
    ]
  },
  {
    "title": "雪梅",
    "author": "盧梅坡",
    "paragraphs": [
      {
        "subchapter": "其一",
        "paragraphs": [
          "梅雪爭春未肯降，騷人閣筆費評章。",
          "梅須遜雪三分白，雪卻輸梅一段香。"
        ]
      },
      {
        "subchapter": "其二",
        "paragraphs": [
          "有梅無雪不精神，有雪無詩俗了人。",
          "日暮詩成天又雪，與梅井作十分春。"
        ]
      }
    ],
    "tags": [
      "宋"
    ]
  },
  {
    "title": "答鍾弱翁",
    "author": "牧童",
    "paragraphs": [
      "草鋪橫野六七裏，笛弄晚風三四聲。",
      "歸來飽飯黃昏後，不脫蓑衣臥月明。"
    ],
    "tags": [
      "宋"
    ]
  },
  {
    "title": "秦淮夜泊",
    "author": "杜牧",
    "paragraphs": [
      "煙籠寒水月籠沙，夜泊秦淮近酒家。",
      "商女不知亡國恨，隔江猶唱後庭花。"
    ],
    "tags": [
      "唐"
    ]
  },
  {
    "title": "歸雁",
    "author": "錢起",
    "paragraphs": [
      "瀟湘何事等閒回，水碧沙明兩岸苔。",
      "二十五絃彈夜月，不勝清怨卻飛來。"
    ],
    "tags": [
      "唐"
    ]
  },
  {
    "title": "題壁",
    "author": "佚名",
    "paragraphs": [
      "一團茅草亂蓬蓬，驀地燒天驀地空。",
      "爭似滿爐煨榾柮，漫騰騰地暖烘烘。"
    ],
    "tags": [
      "名氏"
    ]
  },
  {
    "title": "早朝大明宮",
    "author": "賈至",
    "paragraphs": [
      "銀燭朝天紫陌長，禁城春色曉蒼蒼。",
      "千條弱柳垂青鎖，百囀流鶯繞建章。",
      "劍佩聲隨玉墀步，衣冠身惹御爐香。",
      "共沐恩波鳳池上，朝朝染翰侍君王。"
    ],
    "tags": [
      "唐"
    ]
  },
  {
    "title": "和賈舍人早朝",
    "author": "杜甫",
    "paragraphs": [
      "五夜漏聲催曉箭，九重春色醉仙桃。",
      "旌旗日暖龍蛇動，宮殿風微燕雀高。",
      "朝罷香菸攜滿袖，詩成珠玉在揮毫。",
      "欲知世掌絲綸美，池上於今有鳳毛。"
    ],
    "tags": [
      "唐"
    ]
  },
  {
    "title": "和賈舍人早朝",
    "author": "王維",
    "paragraphs": [
      "絳幘雞人報曉籌，尚衣方進翠雲裘。",
      "九天閶闔開宮殿，萬國衣冠拜冕旒。",
      "日色才臨仙掌動，香菸欲傍袞龍浮。",
      "朝罷須裁五色詔，佩聲歸到鳳池頭。"
    ],
    "tags": [
      "唐"
    ]
  },
  {
    "title": "和賈舍人早朝",
    "author": "岑參",
    "paragraphs": [
      "雞鳴紫陌曙光寒，鶯囀皇州春色闌。",
      "金闕曉鍾開萬戶，玉階仙仗擁千官。",
      "花迎劍佩星初落，柳拂旌旗露未乾。",
      "獨有鳳凰池上客，陽春一曲和皆難。"
    ],
    "tags": [
      "唐"
    ]
  },
  {
    "title": "上元應制",
    "author": "蔡襄",
    "paragraphs": [
      "高列千峯寶炬森，端門方喜翠華臨。",
      "宸遊不爲三元夜，樂事還同萬衆心。",
      "天上清光留此夕，人間和氣閣春陰。",
      "要知盡慶華封祝，四十餘年惠愛深。"
    ],
    "tags": [
      "宋"
    ]
  },
  {
    "title": "上元應制",
    "author": "王淇",
    "paragraphs": [
      "雪消華月滿仙台，萬燭當樓寶扇開。",
      "雙鳳雲中扶輦下，六鰲海上駕山來。",
      "鎬京春酒沾周宴，汾水秋風陋漢才。",
      "一曲昇平人盡樂，君王又進紫霞杯。"
    ],
    "tags": [
      "宋"
    ]
  },
  {
    "title": "侍宴",
    "author": "沈佺期",
    "paragraphs": [
      "皇家貴主好神仙，別業初開雲漢邊。",
      "山出盡如鳴鳳嶺，池成不讓飲龍川。",
      "妝樓翠幌教春住，舞閣金鋪借日懸。",
      "敬從乘輿來此地，稱觴獻壽樂鈞天。"
    ],
    "tags": [
      "唐"
    ]
  },
  {
    "title": "答丁元珍",
    "author": "歐陽修",
    "paragraphs": [
      "春風疑不到天涯，二月山城未見花。",
      "殘雪壓枝猶有橘，凍雷驚筍欲抽芽。",
      "夜聞啼雁生鄉思，病入新年感物華。",
      "曾是洛陽花下客，野芳雖晚不須嗟。"
    ],
    "tags": [
      "宋"
    ]
  },
  {
    "title": "插花吟",
    "author": "邵雍",
    "paragraphs": [
      "頭上花枝照酒卮，酒卮中有好花枝。",
      "身經兩世太平日，眼見四朝全盛時。",
      "況復筋骸粗康健，那堪時節正芳菲。",
      "酒涵花影紅光溜，爭忍花前不醉歸。"
    ],
    "tags": [
      "宋"
    ]
  },
  {
    "title": "寓意",
    "author": "晏殊",
    "paragraphs": [
      "油壁香車不再逢，峽雲無跡任西東。",
      "梨花院落溶溶月，柳絮池塘淡淡風。",
      "幾日寂寥傷酒後，一番蕭瑟禁菸中。",
      "魚書欲寄何由達，水遠山長處處同。"
    ],
    "tags": [
      "宋"
    ]
  },
  {
    "title": "寒食書事",
    "author": "趙鼎",
    "paragraphs": [
      "寂寂柴門村落裏，也教插柳紀年華。",
      "禁菸不到粵人國，上冢亦攜龐老家。",
      "漢寢唐陵無麥飯，山溪野徑有梨花。",
      "一樽竟藉青苔臥，莫管城頭奏暮笳。"
    ],
    "tags": [
      "宋"
    ]
  },
  {
    "title": "清明",
    "author": "黃庭堅",
    "paragraphs": [
      "佳節清明桃李笑，野田荒冢只生愁。",
      "雷驚天地龍蛇蟄，雨足郊原草木柔。",
      "人乞祭餘驕妾婦，士甘焚死不公侯。",
      "賢愚千載知誰是，滿眼蓬蒿共一丘。"
    ],
    "tags": [
      "宋"
    ]
  },
  {
    "title": "清明",
    "author": "高菊卿",
    "paragraphs": [
      "南北山頭多墓田，清明祭掃各紛然。",
      "紙灰飛作白蝴蝶，淚血染成紅杜鵑。",
      "日落狐狸眠冢上，夜歸兒女笑燈前。",
      "人生有酒須當醉，一滴何曾到九泉。"
    ],
    "tags": [
      "宋"
    ]
  },
  {
    "title": "郊行即事",
    "author": "程顥",
    "paragraphs": [
      "芳原綠野恣行時，春入遙山碧四圍。",
      "興逐亂紅穿柳巷，困臨流水坐苔磯。",
      "莫辭盞酒十分勸，只恐風花一片飛。",
      "況是清明好天氣，不妨遊衍莫忘歸。"
    ],
    "tags": [
      "宋"
    ]
  },
  {
    "title": "鞦韆",
    "author": "僧惠洪",
    "paragraphs": [
      "畫架雙裁翠絡偏，佳人春戲小樓前。",
      "飄揚血色裙拖地，斷送玉容人上天。",
      "花皮潤沾紅杏雨，彩繩斜掛綠楊煙。",
      "下來閒處從容立，疑是蟾宮謫神仙。"
    ],
    "tags": [
      "宋"
    ]
  },
  {
    "title": "曲江對酒",
    "author": "杜甫",
    "paragraphs": [
      {
        "subchapter": "其一",
        "paragraphs": [
          "一片花飛減卻春，風飄萬點正愁人。",
          "且看欲盡花經眼，莫厭傷多酒入脣。",
          "江上小堂巢翡翠，苑邊高冢臥麒麟。",
          "細推物理須行樂，何用浮名絆此身。"
        ]
      },
      {
        "subchapter": "其二",
        "paragraphs": [
          "朝回日日典春衣，每日江頭盡醉歸。",
          "酒債尋常行處有，人生七十古來稀。",
          "穿花蛺蝶深深見，點水蜻蜓款款飛。",
          "傳與風光共流轉，暫時相賞莫相違。"
        ]
      }
    ],
    "tags": [
      "唐"
    ]
  },
  {
    "title": "旅懷",
    "author": "崔塗",
    "paragraphs": [
      "水流花謝兩無情，送盡東風過楚城。",
      "蝴蝶夢中家萬里，杜鵑枝上月三更。",
      "故園書動經年絕，華髮春催兩鬢生。",
      "自是不歸歸便得，五湖煙景有誰爭。"
    ],
    "tags": [
      "唐"
    ]
  },
  {
    "title": "答李儋",
    "author": "韋應物",
    "paragraphs": [
      "去年花裏逢君別，今日花開又一年。",
      "世事茫茫難自料，春愁黯黯獨成眠。",
      "身多疾病思田裏，邑有流亡愧俸錢。",
      "聞道欲來相問訊，西樓望月幾回圓。"
    ],
    "tags": [
      "唐"
    ]
  },
  {
    "title": "江村",
    "author": "杜甫",
    "paragraphs": [
      "清江一曲抱村流，長夏江村事事幽。",
      "自去自來樑上燕，相親相近水中鷗。",
      "老妻畫紙爲棋局，稚子敲針作釣鉤。",
      "多病所須惟藥物，微軀此外更何求。"
    ],
    "tags": [
      "唐"
    ]
  },
  {
    "title": "夏日",
    "author": "張文潛",
    "paragraphs": [
      "長夏江村風日清，檐牙燕雀已生成。",
      "蝶衣曬粉花枝午，蛛網添絲屋角晴。",
      "落落疏廉邀月影，嘈嘈虛枕納溪聲。",
      "久斑兩鬢如霜雪，直欲樵漁過此生。"
    ],
    "tags": [
      "宋"
    ]
  },
  {
    "title": "新竹",
    "author": "陸游",
    "paragraphs": [
      "插棘編籬謹護持，養成寒碧映漣漪。",
      "清風掠地秋先到，赤日行天午不知。",
      "解籜時聞聲簌簌，放梢初見影離離。",
      "歸閒我欲頻來此，枕簟仍教到處隨。"
    ],
    "tags": [
      "宋"
    ]
  },
  {
    "title": "偶成",
    "author": "程顥",
    "paragraphs": [
      "閒來無事不從容，睡覺東窗日已紅。",
      "萬物靜觀皆自得，四時佳興與人同。",
      "道通天地有形外，思入風雲變態中。",
      "富貴不淫貧賤樂，男兒到此是豪雄。"
    ],
    "tags": [
      "宋"
    ]
  },
  {
    "title": "表兄話舊",
    "author": "竇叔向",
    "paragraphs": [
      "夜合花開香滿庭，夜深微雨醉初醒。",
      "遠書珍重何由達，舊事淒涼不可聽。",
      "去日兒童皆長大，昔年親友半凋零。",
      "明朝又是孤舟別，愁見河橋酒幔青。"
    ],
    "tags": [
      "唐"
    ]
  },
  {
    "title": "遊月陂",
    "author": "程顥",
    "paragraphs": [
      "月坡堤上四徘徊，北有中天百尺臺。",
      "萬物已隨秋氣改，一樽聊爲晚涼開。",
      "水心雲影閒相照，林下泉聲靜自來。",
      "世事無端何足計，但逢佳節約重陪。"
    ],
    "tags": [
      "宋"
    ]
  },
  {
    "title": "秋興八首",
    "author": "杜甫",
    "paragraphs": [
      {
        "subchapter": "其一",
        "paragraphs": [
          "千家山郭靜朝暉，日日江樓坐翠微。",
          "信宿漁人還泛泛，清秋燕子故飛飛。",
          "匡衡抗疏功名薄，劉向傳經心事違。",
          "同學少年多不賤，五陵裘馬自輕肥。"
        ]
      },
      {
        "subchapter": "其二",
        "paragraphs": [
          "蓬萊宮闕對南山，承露金莖霄漢間。",
          "西望瑤池降王母，東來紫氣滿函關。",
          "雲移雉尾開宮扇，日繞龍鱗識聖顏。",
          "一臥滄江驚歲晚，幾回青瑣點朝班。"
        ]
      },
      {
        "subchapter": "其三",
        "paragraphs": [
          "玉露凋傷楓樹林，巫山巫峽氣蕭森。",
          "江間波浪兼天涌，塞上風雲接地陰。",
          "叢菊兩開他日淚，孤舟一系故園心。",
          "寒衣處處催刀尺，白帝城高急暮砧。"
        ]
      },
      {
        "subchapter": "其四",
        "paragraphs": [
          "昆明池水漢時功，武帝旌旗在眼中。",
          "織女機絲虛夜月，石鯨鱗甲動秋風。",
          "波飄菰米沉雲黑，露冷蓮房墜粉紅。",
          "關塞極天惟鳥道，江湖滿地一漁翁。"
        ]
      }
    ],
    "tags": [
      "唐"
    ]
  },
  {
    "title": "月夜舟中",
    "author": "戴復古",
    "paragraphs": [
      "滿船明月浸虛空，綠水無痕夜氣衝。",
      "詩思浮沈檣影裏，夢魂搖拽櫓聲中。",
      "星辰冷落碧潭水，鴻雁悲鳴紅蓼風。",
      "數點漁燈依古岸，斷橋垂露滴梧桐。"
    ],
    "tags": [
      "宋"
    ]
  },
  {
    "title": "長安秋望",
    "author": "趙嘏",
    "paragraphs": [
      "雲物淒涼拂署流，漢家宮闕動高秋。",
      "殘星幾點雁橫塞，長笛一聲人倚樓。",
      "紫豔半開籬菊靜，紅衣落盡渚蓮愁。",
      "鱸魚正美不歸去，空戴南冠學楚囚。"
    ],
    "tags": [
      "唐"
    ]
  },
  {
    "title": "新秋",
    "author": "杜甫",
    "paragraphs": [
      "火雲猶未斂奇峯，欹枕初驚一葉風。",
      "幾處園林蕭瑟裏，誰家砧杵寂寥中。",
      "蟬聲斷續悲殘月，螢焰高低照暮空。",
      "賦就金門期再獻，夜深搔首嘆飛蓬。"
    ],
    "tags": [
      "唐"
    ]
  },
  {
    "title": "中秋",
    "author": "李樸",
    "paragraphs": [
      "皓魄當空寶鏡升，雲間仙籟寂無聲。",
      "平分秋色一輪滿，長伴雲衢千里明。",
      "狡兔空從弦外落，妖蟆休向眼前生。",
      "靈槎擬約同攜手，更待銀河澈底清。"
    ],
    "tags": [
      "宋"
    ]
  },
  {
    "title": "九日藍耕會飲",
    "author": "杜甫",
    "paragraphs": [
      "老去悲秋強自寬，興來今日盡君歡。",
      "羞將短髮還吹帽，笑倩旁人爲正冠。",
      "藍水遠從千澗落，玉山高並兩峯寒。",
      "明年此會知誰健，醉把茱萸仔細看。"
    ],
    "tags": [
      "唐"
    ]
  },
  {
    "title": "秋思",
    "author": "陸游",
    "paragraphs": [
      "利慾驅人萬火牛，江湖浪跡一沙鷗。",
      "日長似歲閒方覺，事大如天醉亦休。",
      "砧杵敲殘深巷月，梧桐搖落故園秋。",
      "欲舒老眼無高處，安得元龍百尺樓。"
    ],
    "tags": [
      "宋"
    ]
  },
  {
    "title": "與朱山人",
    "author": "杜甫",
    "paragraphs": [
      "錦裏先生烏角巾，園收芋慄未全貧。",
      "慣看賓客兒童喜，得食階除鳥雀馴。",
      "秋水才深四五尺，野航恰受兩三人。",
      "白沙翠竹江村暮，相送柴門月色新。"
    ],
    "tags": [
      "唐"
    ]
  },
  {
    "title": "聞笛",
    "author": "趙嘏",
    "paragraphs": [
      "誰家吹笛畫樓中，斷續聲隨斷續風。",
      "響遏行雲橫碧落，清和冷月到簾櫳。",
      "興來三弄有桓子，賦就一篇懷馬融。",
      "曲罷不知人在否，餘音嘹亮尚飄空。"
    ],
    "tags": [
      "唐"
    ]
  },
  {
    "title": "冬景",
    "author": "劉克莊",
    "paragraphs": [
      "晴窗早覺愛朝曦，竹外秋聲漸作威。",
      "命僕安排新暖閣，呼童熨貼舊寒衣。",
      "葉浮嫩綠酒初熟，橙切香黃蟹正肥。",
      "蓉菊滿園皆可羨，賞心從此莫相違。"
    ],
    "tags": [
      "宋"
    ]
  },
  {
    "title": "冬至",
    "author": "杜甫",
    "paragraphs": [
      "天時人事日相催，冬至陽生春又來。",
      "刺繡五紋添弱線，吹葭六管動飛灰。",
      "岸容待臘將舒柳，山意衝寒欲放梅。",
      "雲物不殊鄉國異，教兒且覆掌中杯。"
    ],
    "tags": [
      "唐"
    ]
  },
  {
    "title": "梅花",
    "author": "林逋",
    "paragraphs": [
      "衆芳搖落獨鮮妍，占斷風情向小園。",
      "疏影橫斜水清淺，暗香浮動月黃昏。",
      "霜禽欲下先偷眼，粉蝶如知合斷魂。",
      "幸有微吟可相狎，不須檀板共金樽。"
    ],
    "tags": [
      "宋"
    ]
  },
  {
    "title": "左遷至藍關示侄孫湘",
    "author": "韓愈",
    "paragraphs": [
      "一封朝奏九重天，夕貶潮陽路八千。",
      "本爲聖朝除弊政，敢將衰朽惜殘年。",
      "雲橫秦嶺家何在，雪擁藍關馬不前。",
      "知汝遠來應有意，好收吾骨瘴江邊。"
    ],
    "tags": [
      "唐"
    ]
  },
  {
    "title": "干戈",
    "author": "王中",
    "paragraphs": [
      "干戈未定欲何之，一事無成兩鬢絲。",
      "蹤跡大綱王粲傳，情懷小樣杜陵詩。",
      "鶺鴒音斷人千里，烏鵲巢寒月一枝。",
      "安得中山千日酒，酩然直到太平時。"
    ],
    "tags": [
      "宋"
    ]
  },
  {
    "title": "歸隱",
    "author": "陳摶",
    "paragraphs": [
      "十年蹤跡走紅塵，回首青山入夢頻。",
      "紫綬縱榮爭及睡，朱門雖富不如貧。",
      "愁聞劍戟扶危主，悶聽笙歌聒醉人。",
      "攜取舊書歸舊隱，野花啼鳥一般春。"
    ],
    "tags": [
      "宋"
    ]
  },
  {
    "title": "山中寡婦",
    "author": "杜荀鶴",
    "paragraphs": [
      "夫因兵亂守蓬茅，麻苧裙衫鬢髮焦。",
      "桑柘廢來猶納稅，田園荒盡尚徵苗。",
      "時挑野菜和根煮，旋砍生柴帶葉燒。",
      "任是深山最深處，也應無計避徵徭。"
    ],
    "tags": [
      "唐"
    ]
  },
  {
    "title": "送天師",
    "author": "朱權",
    "paragraphs": [
      "霜落芝城柳影疏，殷勤送客出鄱湖。",
      "黃金甲鎖雷霆印，紅錦韜纏日月符。",
      "天上曉行騎只鶴，人間夜宿解雙鳧。",
      "匆匆歸到神仙府，爲問蟠桃熟也無。"
    ],
    "tags": [
      "明"
    ]
  },
  {
    "title": "送毛伯溫",
    "author": "明世宗",
    "paragraphs": [
      "大將南征膽氣豪，腰橫秋水雁翎刀。",
      "風吹鼉鼓山河動，電閃旌旗日月高。",
      "天上麒麟原有種，穴中螻蟻豈能逃。",
      "太平待詔歸來日，朕與先生解戰袍。"
    ],
    "tags": [
      "明"
    ]
  },
  {
    "title": "鼓吹曲辭 上之回",
    "author": "李白",
    "paragraphs": [
      "三十六離宮，樓臺與天通。",
      "閣道步行月，美人愁煙空。",
      "恩疎寵不及，桃李傷春風。",
      "淫樂意何極，金輿向回中。",
      "萬乘出黃道，千旗揚彩虹。",
      "前軍細柳北，後騎甘泉東。",
      "豈問渭川老，寧邀襄野童。",
      "秋暮瑤池宴，歸來樂未窮。"
    ],
    "tags": [
      "忧国忧民",
      "鼓吹曲辞",
      "乐府"
    ]
  },
  {
    "title": "鼓吹曲辭 戰城南",
    "author": "李白",
    "paragraphs": [
      "去年戰桑乾源，今年戰蔥河道。",
      "洗兵條支海上波，放馬天山雪中草。",
      "萬里長征戰，三軍盡衰老。",
      "匈奴以殺戮爲耕作，古來唯見白骨黃沙田。",
      "秦家築城備胡處，漢家還有烽火然。",
      "烽火然不息，征戰無已時。",
      "野戰格鬬死，敗馬號鳴向天悲。",
      "烏鳶啄人腸，銜飛上挂枯樹枝。",
      "士卒塗草莽，將軍空爾爲。",
      "乃知兵者是凶器，聖人不得已而用之。"
    ],
    "tags": [
      "忧国忧民",
      "战争",
      "鼓吹曲辞",
      "乐府",
      "讽刺"
    ]
  },
  {
    "title": "鼓吹曲辭 君馬黃",
    "author": "李白",
    "paragraphs": [
      "君馬黃，我馬白。",
      "馬色雖不同，人心本無隔。",
      "共作遊冶盤，雙行洛陽陌。",
      "長劒既照曜，高冠何赩赫。",
      "各有千金裘，俱爲五侯客。",
      "猛虎落陷穽，壯夫時屈厄。",
      "相知在急難，獨好亦何益。"
    ],
    "tags": [
      "知己",
      "鼓吹曲辞",
      "乐府"
    ]
  },
  {
    "title": "鼓吹曲辭 有所思",
    "author": "李白",
    "paragraphs": [
      "我思仙人，乃在碧海之東隅。",
      "海寒多天風，白波連山倒蓬壺。",
      "長鯨噴湧不可涉，撫心茫茫淚如珠。",
      "西來青鳥東飛去，願寄一書謝麻姑。"
    ],
    "tags": []
  },
  {
    "title": "鼓吹曲辭 雉子班",
    "author": "李白",
    "paragraphs": [
      "辟邪伎作鼓吹驚，雉子班之奏曲成。",
      "喔咿振迅欲飛鳴，扇錦翼，雄風生。",
      "雙雌同飲啄，趫悍誰能爭。",
      "乍向草中耿介死，不求黃金籠下生。",
      "天地至廣大，何惜遂物情。",
      "善卷讓天子，務光亦逃名。",
      "所貴曠士懷，朗然合太清。"
    ],
    "tags": []
  },
  {
    "title": "鼓吹曲辭 鼓吹鐃歌 晉陽武",
    "author": "柳宗元",
    "paragraphs": [
      "晉陽武，奮義威。",
      "煬之渝，德焉歸。",
      "氓畢屠，綏者誰。",
      "皇烈烈，專天機。",
      "號以仁，揚其旗。",
      "日之升，九土晞。",
      "斥田圻，流洪輝。",
      "有其二，翼餘隋。",
      "斮梟驁，連熊螭。",
      "枯以肉，勍者羸。",
      "后土蕩，玄穹彌。",
      "合之育，莽然施。",
      "惟德輔，慶無期。"
    ],
    "tags": []
  },
  {
    "title": "鼓吹曲辭 鼓吹鐃歌 獸之窮",
    "author": "柳宗元",
    "paragraphs": [
      "獸之窮，奔大麓。",
      "天厚黃德，狙獷服。",
      "甲之櫜弓，弭矢箙。",
      "皇旅靖，敵逾蹙。",
      "自亡其徒，匪予戮。",
      "屈𧹁猛，虔慄慄。",
      "縻以尺組，噉以秩。",
      "黎之陽，土茫茫。",
      "富兵戎，盈倉箱。",
      "乏者德，莫能享。",
      "驅豺兕，授我疆。"
    ],
    "tags": []
  },
  {
    "title": "鼓吹曲辭 鼓吹鐃歌 戰武牢",
    "author": "柳宗元",
    "paragraphs": [
      "戰武牢，動河朔。",
      "逆之助，圖掎角。",
      "怒鷇麛，抗喬嶽。",
      "翹萌牙，傲霜雹。",
      "王謀內定，申掌握。",
      "鋪施芟夷，二主縛。",
      "憚華戎，廓封略。",
      "命之瞢，卑以斮。",
      "歸有德，唯先覺。"
    ],
    "tags": []
  },
  {
    "title": "鼓吹曲辭 鼓吹鐃歌 涇水黃",
    "author": "柳宗元",
    "paragraphs": [
      "涇水黃，隴野茫。",
      "負太白，騰天狼。",
      "有鳥鷙立，羽翼張。",
      "鉤喙決前，鉅趯傍。",
      "怒飛飢嘯，翾不可當。",
      "老雄死，子復良。",
      "巢岐飲渭，肆翱翔。",
      "頓地紘，提天綱。",
      "列缺掉幟，招搖耀鋩。",
      "鬼神來助，夢嘉祥。",
      "腦塗原野，魂飛揚。",
      "星辰復，恢一方。"
    ],
    "tags": [
      "咏史",
      "水"
    ]
  },
  {
    "title": "鼓吹曲辭 鼓吹鐃歌 奔鯨沛",
    "author": "柳宗元",
    "paragraphs": [
      "奔鯨沛，盪海垠。",
      "吐霓翳日，腥浮雲。",
      "帝怒下顧，哀墊昏。",
      "[授]以神柄，推元臣。",
      "手援天矛，截修鱗。",
      "披攘蒙霿，開海門。",
      "地平水靜，浮天垠。",
      "羲和顯耀，乘清氛。",
      "赫炎溥暢，融大鈞。"
    ],
    "tags": []
  },
  {
    "title": "鼓吹曲辭 鼓吹鐃歌 苞枿",
    "author": "柳宗元",
    "paragraphs": [
      "苞枿𪒶矣，惟根之蟠。",
      "彌巴蔽荆，負南極以安。",
      "曰我舊梁氏，輯綏艱難。",
      "江漢之阻，都邑固以完。",
      "聖人作，神武用。",
      "有臣勇智，奮不以衆。",
      "投跡死地，謀猷縱。",
      "化敵爲家，慮則中。",
      "浩浩海裔，不威而同。",
      "係縲降王，定厥功。",
      "澶漫萬里，宣唐風。",
      "蠻夷九譯，咸來從。",
      "凱旋金奏，象形容。",
      "震赫萬國，罔不龔。"
    ],
    "tags": []
  },
  {
    "title": "鼓吹曲辭 鼓吹鐃歌 河右平",
    "author": "柳宗元",
    "paragraphs": [
      "河右澶漫，頑爲之魁。",
      "王師如雷震，崑崙以頹。",
      "上聾下聰，驁不可迴。",
      "助讎抗有德，惟人之災。",
      "乃潰乃奮，執縛歸厥命。",
      "萬室蒙其仁，一夫則病。",
      "濡以鴻澤，皇之聖。",
      "威畏德懷，功以定。",
      "順之于理，物咸遂厥性。"
    ],
    "tags": []
  },
  {
    "title": "鼓吹曲辭 鼓吹鐃歌 鐵山碎",
    "author": "柳宗元",
    "paragraphs": [
      "鐵山碎，大漠舒。",
      "二虜勁，連穹廬。",
      "背北海，專坤隅。",
      "歲來侵邊，或傅于都。",
      "天子命元帥，奮其雄圖。",
      "破定襄，降魁渠。",
      "窮竟窟宅，斥余吾。",
      "百蠻破膽，邊氓蘇。",
      "威武輝耀，明鬼區。",
      "利澤彌萬祀，功不可踰。",
      "官臣拜手，惟帝之謨。"
    ],
    "tags": []
  },
  {
    "title": "鼓吹曲辭 鼓吹鐃歌 靖本邦",
    "author": "柳宗元",
    "paragraphs": [
      "本邦伊晉，惟時不靖。",
      "根柢之搖，枝葉攸病。",
      "守臣不任，勩於神聖。",
      "惟鉞之興，翦焉則定。",
      "洪惟我理，式和以敬。",
      "羣頑既夷，庶績咸正。",
      "皇謨載大，惟人之慶。"
    ],
    "tags": []
  },
  {
    "title": "鼓吹曲辭 鼓吹鐃歌 吐谷渾",
    "author": "柳宗元",
    "paragraphs": [
      "吐谷渾盛彊，背西海以夸。",
      "歲侵擾我疆，退匿險且遐。",
      "帝謂神武師，往征靖皇家。",
      "烈烈斾其旗，熊虎雜龍蛇。",
      "王旅千萬人，銜枚默無譁。",
      "束刃踰山徼，張翼縱漠沙。",
      "一舉刈羶腥，尸骸積如麻。",
      "除惡務本根，況敢遺萌芽。",
      "洋洋西海水，威命窮天涯。",
      "係虜來王都，犒樂窮休嘉。",
      "登高望還師，竟野如春華。",
      "行者靡不歸，親戚讙要遮。",
      "凱旋獻清廟，萬國思無邪。"
    ],
    "tags": []
  },
  {
    "title": "鼓吹曲辭 鼓吹鐃歌 高昌",
    "author": "柳宗元",
    "paragraphs": [
      "麴氏雄西北，別絕臣外區。",
      "既恃遠且險，縱傲不我虞。",
      "烈烈王者師，熊螭以爲徒。",
      "龍旂飜海浪，馹騎馳坤隅。",
      "賁育搏嬰兒，一掃不復餘。",
      "平沙際天極，但見黃雲驅。",
      "臣靖執長纓，智勇伏囚拘。",
      "文皇南面坐，夷狄千羣趨。",
      "咸稱天子神，往古不得俱。",
      "獻號天可汗，以覆我國都。",
      "兵戎不交害，各保性與軀。"
    ],
    "tags": []
  },
  {
    "title": "鼓吹曲辭 鼓吹鐃歌 東蠻",
    "author": "柳宗元",
    "paragraphs": [
      "東蠻有謝氏，冠帶理海中。",
      "自言我異世，雖聖莫能通。",
      "王卒如飛翰，鵬鶱駭羣龍。",
      "轟然自天墜，乃信神武功。",
      "繫虜君臣人，累累來自東。",
      "無思不服從，唐業如山崇。",
      "百辟拜稽首，咸願圖形容。",
      "如周王會書，永永傳無窮。",
      "睢盱萬狀乖，咿嗢九譯重。",
      "廣輪撫四海，浩浩知皇風。",
      "歌詩鐃鼓間，以壯我元戎。"
    ],
    "tags": []
  },
  {
    "title": "橫吹曲辭 前出塞九首 一",
    "author": "杜甫",
    "paragraphs": [
      "戚戚去故里，悠悠赴交河。",
      "公家有程期，亡命嬰禍羅。",
      "君已富土境，開邊一何多？",
      "棄絕父母恩，吞聲行負戈。"
    ],
    "tags": []
  },
  {
    "title": "橫吹曲辭 前出塞九首 二",
    "author": "杜甫",
    "paragraphs": [
      "出門日已遠，不受徒旅欺。",
      "骨肉恩豈斷，男兒死無時。",
      "走馬脫轡頭，手中挑青絲。",
      "捷下萬仞岡，俯身試搴旗。"
    ],
    "tags": []
  },
  {
    "title": "橫吹曲辭 前出塞九首 三",
    "author": "杜甫",
    "paragraphs": [
      "磨刀嗚咽水，水赤刃傷手。",
      "欲輕腸斷聲，心緒亂已久。",
      "丈夫誓許國，憤惋復何有？",
      "功名圖麒麟，戰骨當速朽。"
    ],
    "tags": []
  },
  {
    "title": "橫吹曲辭 前出塞九首 四",
    "author": "杜甫",
    "paragraphs": [
      "送徒既有長，遠戍亦有身。",
      "生死向前去，不勞吏怒嗔。",
      "路逢相識人，附書與六親。",
      "哀哉兩決絕，不復同苦辛。"
    ],
    "tags": []
  },
  {
    "title": "橫吹曲辭 前出塞九首 五",
    "author": "杜甫",
    "paragraphs": [
      "迢迢萬餘里，領我赴三軍。",
      "軍中異苦樂，主將寧盡聞。",
      "隔河見胡騎，倏忽數百羣。",
      "我始爲奴僕，幾時樹功勳。"
    ],
    "tags": []
  },
  {
    "title": "橫吹曲辭 前出塞九首 六",
    "author": "杜甫",
    "paragraphs": [
      "挽弓當挽彊，用箭當用長。",
      "射人先射馬，擒賊先擒王。",
      "殺人亦有限，列國自有疆。",
      "苟能制侵陵，豈在多殺傷。"
    ],
    "tags": [
      "哲理",
      "议论",
      "战争"
    ]
  },
  {
    "title": "橫吹曲辭 前出塞九首 七",
    "author": "杜甫",
    "paragraphs": [
      "驅馬天雨雪，軍行入高山。",
      "逕危抱寒石，指落曾冰間。",
      "已去漢月遠，何時築城還？",
      "浮雲暮南征，可望不可攀。"
    ],
    "tags": []
  },
  {
    "title": "橫吹曲辭 前出塞九首 八",
    "author": "杜甫",
    "paragraphs": [
      "單于寇我壘，百里風塵昏。",
      "雄劒四五動，彼軍爲我奔。",
      "虜其名王歸，繫頸授轅門。",
      "潛身備行列，一勝何足論。"
    ],
    "tags": []
  },
  {
    "title": "橫吹曲辭 前出塞九首 九",
    "author": "杜甫",
    "paragraphs": [
      "從軍十年餘，能無分寸功。",
      "衆人貴苟得，欲語羞雷同。",
      "中原有鬬爭，況在狄與戎。",
      "丈夫四方志，安可辭固窮。"
    ],
    "tags": []
  },
  {
    "title": "橫吹曲辭 後出塞五首 一",
    "author": "杜甫",
    "paragraphs": [
      "男兒生世間，及壯當封侯。",
      "戰伐有功業，焉能守舊丘。",
      "召募赴薊門，軍動不可留。",
      "千金買馬鞭，百金裝刀頭。",
      "閭里送我行，親戚擁道周。",
      "斑白居上列，酒酣進庶羞。",
      "少年別有贈，含笑看吳鉤。"
    ],
    "tags": []
  },
  {
    "title": "橫吹曲辭 後出塞五首 二",
    "author": "杜甫",
    "paragraphs": [
      "朝進東門營，暮上河陽橋。",
      "落日照大旗，馬鳴風蕭蕭。",
      "平沙列萬幕，部伍各見招。",
      "中天懸明月，令嚴夜寂寥。",
      "悲笳數聲動，壯士慘不驕。",
      "借問大將誰，恐是霍嫖姚。"
    ],
    "tags": []
  },
  {
    "title": "橫吹曲辭 後出塞五首 三",
    "author": "杜甫",
    "paragraphs": [
      "古人重守邊，今人重高勳。",
      "豈知英雄主，出師亙長雲。",
      "六合已一家，四夷且孤軍。",
      "遂使貔虎士，奮身勇所聞。",
      "拔劒擊大荒，日牧胡馬羣。",
      "誓開玄冥北，持以奉吾君。"
    ],
    "tags": []
  },
  {
    "title": "橫吹曲辭 後出塞五首 四",
    "author": "杜甫",
    "paragraphs": [
      "獻凱日繼踵，兩蕃靜無虞。",
      "漁陽豪俠地，擊鼓吹笙竽。",
      "雲帆轉遼海，粳稻來東吳。",
      "越羅與楚練，照耀輿臺軀。",
      "主將位益崇，氣驕陵上都。",
      "邊人不敢議，議者死路衢。"
    ],
    "tags": []
  },
  {
    "title": "橫吹曲辭 後出塞五首 五",
    "author": "杜甫",
    "paragraphs": [
      "我本良家子，出師亦多門。",
      "將驕益愁思，身貴不足論。",
      "躍馬二十年，恐辜明主恩。",
      "坐見幽州騎，長驅河洛昏。",
      "中夜間道歸，故里但空村。",
      "惡名幸脫免，窮老無兒孫。"
    ],
    "tags": []
  },
  {
    "title": "橫吹曲辭 折楊柳",
    "author": "李白",
    "paragraphs": [
      "垂楊拂綠水，搖豔東風年。",
      "花明玉關雪，葉暖金窗煙。",
      "美人結長恨，相對心悽然。",
      "攀條折春色，遠寄龍庭前。"
    ],
    "tags": [
      "思念",
      "春天",
      "女子",
      "乐府",
      "横吹曲辞"
    ]
  },
  {
    "title": "橫吹曲辭 洛陽陌",
    "author": "李白",
    "paragraphs": [
      "白玉誰家郎，回車渡天津。",
      "看花東上陌，驚動洛陽人。"
    ],
    "tags": []
  },
  {
    "title": "橫吹曲辭 長安道",
    "author": "白居易",
    "paragraphs": [
      "花枝缺處青樓開，豔歌一曲酒一杯。",
      "美人勸我急行樂，自古朱顏不再來。",
      "君不見外州客，長安道，一回來，一回老。"
    ],
    "tags": []
  },
  {
    "title": "橫吹曲辭 紫騮馬",
    "author": "李白",
    "paragraphs": [
      "紫騮行且嘶，雙飜碧玉蹄。",
      "臨流不肎渡，似惜錦障泥。",
      "白雪關山遠，黃雲海樹迷。",
      "揮鞭萬里去，安得念春閨。"
    ],
    "tags": [
      "写马",
      "乐府",
      "横吹曲辞",
      "思乡",
      "边塞",
      "马"
    ]
  },
  {
    "title": "橫吹曲辭 幽州胡馬客歌",
    "author": "李白",
    "paragraphs": [
      "幽州胡馬客，綠眼虎皮冠。",
      "笑拂兩隻箭，萬人不可干。",
      "彎弓若轉月，白雁落雲端。",
      "雙雙掉鞭行，遊獵向樓蘭。",
      "出門不顧後，報國死何難。",
      "天驕五單于，狼戾好凶殘。",
      "牛馬散北海，割鮮若虎餐。",
      "雖居燕支山，不道朔雪寒。",
      "婦女馬上笑，顏如赬玉盤。",
      "飜入射鳥獸，花月醉雕鞍。",
      "旄頭四光芒，爭戰若蜂攢。",
      "白刃灑赤血，流沙爲之丹。",
      "名將古誰是，疲兵良可歎。",
      "何時天狼滅？父子得閑安。"
    ],
    "tags": [
      "厌恶",
      "战争",
      "生活",
      "边塞",
      "人民"
    ]
  },
  {
    "title": "橫吹曲辭 白鼻騧",
    "author": "李白",
    "paragraphs": [
      "銀鞍白鼻騧，綠地障泥錦。",
      "細雨春風花落時，揮鞭且就胡姬飲。"
    ],
    "tags": [
      "抒情",
      "豪迈",
      "写景"
    ]
  },
  {
    "title": "相和歌辭 公無渡河",
    "author": "李白",
    "paragraphs": [
      "黃河西來決崐崘，咆吼萬里觸龍門。",
      "波滔天，堯咨嗟。",
      "大禹理百川，兒啼不窺家。",
      "殺湍湮洪水，九州始蠶麻。",
      "其害乃去，茫然風沙。",
      "被髮之叟狂而癡，清晨徑流欲奚爲。",
      "旁人不惜妻止之，公無渡河苦渡之。",
      "虎可搏，河難憑。",
      "公果溺死流海湄，有長鯨白齒若雪山。",
      "公乎公乎，挂骨於其間，箜篌所悲竟不還。"
    ],
    "tags": [
      "黄河",
      "相和歌辞",
      "乐府"
    ]
  },
  {
    "title": "相和歌辭 登高丘而望遠",
    "author": "李白",
    "paragraphs": [
      "登高丘而望遠海，六鼇骨已霜，三山流安在。",
      "扶桑半摧折，白日沈光彩。",
      "銀臺金闕如夢中，秦皇漢武空相待。",
      "精衛費木石，黿鼉無所憑。",
      "君不見驪山茂陵盡灰滅，牧羊之子來攀登。",
      "盜賊劫寶玉，精靈竟何能。"
    ],
    "tags": [
      "相和歌辞",
      "登高",
      "联想",
      "乐府"
    ]
  },
  {
    "title": "相和歌辭 輓歌",
    "author": "白居易",
    "paragraphs": [
      "丹旐何飛揚，素驂亦悲鳴。",
      "晨光照閭巷，輀車儼欲行。",
      "蕭條九月天，哀輓出重城。",
      "借問送者誰，妻子與弟兄。",
      "蒼蒼上古原，峨峨開新塋。",
      "含酸一慟哭，異口同哀聲。",
      "舊壟轉蕪絕，新墳日羅列。",
      "春風草綠北邙山，此地年年生死別。"
    ],
    "tags": []
  },
  {
    "title": "相和歌辭 對酒二首 一",
    "author": "李白",
    "paragraphs": [
      "松子棲金華，安期入蓬海。",
      "此人古之仙，羽化竟何在？",
      "浮生速流電，倏忽變光彩。",
      "天地無凋換，容顏有遷改。",
      "對酒不肯飲，含情欲誰待。"
    ],
    "tags": [
      "相和歌辞",
      "人生",
      "乐府",
      "感慨"
    ]
  },
  {
    "title": "相和歌辭 對酒二首 二",
    "author": "李白",
    "paragraphs": [
      "勸君莫拒杯，春風笑人來。",
      "桃李如舊識，傾花向我開。",
      "流鶯啼碧樹，明月窺金罍。",
      "昨來朱顏子，今日白髮催。",
      "棘生石虎殿，鹿走姑蘇臺。",
      "自古帝王宅，城闕閉黃埃。",
      "君若不飲酒，昔人安在哉。"
    ],
    "tags": []
  },
  {
    "title": "相和歌辭 陌上桑",
    "author": "李白",
    "paragraphs": [
      "美女渭橋東，春還事蠶作。",
      "五馬如飛龍，青絲結金絡。",
      "不知誰家子，調笑來相謔。",
      "妾本秦羅敷，玉顏豔名都。",
      "綠條映素手，采桑向城隅。",
      "使君且不顧，況復論秋胡。",
      "寒螿愛碧草，鳴鳳棲青梧。",
      "託心自有處，但怪傍人愚。",
      "徒令白日暮，高駕空踟躕。"
    ],
    "tags": [
      "相和歌辞",
      "写人",
      "忠贞",
      "乐府",
      "赞美"
    ]
  },
  {
    "title": "相和歌辭 日出行",
    "author": "李白",
    "paragraphs": [
      "日出東方隈，似從地底來。",
      "歷天又入海，六龍所舍安在哉？",
      "其始與終古不息，人非元氣安能與之久裴回。",
      "草不謝榮於春風，木不怨落於秋天。",
      "誰揮鞭策驅四運，萬物興歇皆自然。",
      "羲和羲和，汝奚汩沒於荒淫之波。",
      "魯陽何德？駐景揮戈。",
      "逆道違天，矯誣實多。",
      "吾將囊括大塊，浩然與溟涬同科。"
    ],
    "tags": [
      "说理",
      "抒情",
      "叙事"
    ]
  },
  {
    "title": "相和歌辭 王昭君二首 一",
    "author": "李白",
    "paragraphs": [
      "漢家秦地月，流影照明妃。",
      "一上玉關道，天涯去不歸。",
      "漢月還從東海出，明妃西嫁無來日。",
      "燕支長寒雪作花，蛾眉顦顇沒胡沙。",
      "生乏黃金枉圖畫，死留青冢使人嗟。"
    ],
    "tags": [
      "相和歌辞",
      "写人",
      "乐府"
    ]
  },
  {
    "title": "相和歌辭 王昭君二首 二",
    "author": "李白",
    "paragraphs": [
      "昭君拂玉鞍，上馬啼紅頰。",
      "今日漢宮人，明朝胡地妾。"
    ],
    "tags": []
  },
  {
    "title": "相和歌辭 王昭君二首 一",
    "author": "白居易",
    "paragraphs": [
      "滿面胡沙滿鬢風，眉銷殘黛臉銷紅。",
      "愁苦辛勤顦顇盡，如今却似畫圖中。"
    ],
    "tags": []
  },
  {
    "title": "相和歌辭 王昭君二首 二",
    "author": "白居易",
    "paragraphs": [
      "漢使却回憑寄語，黃金何日贖蛾眉？君王若問妾顏色，莫道不如宮裏時。"
    ],
    "tags": []
  },
  {
    "title": "相和歌辭 長歌行",
    "author": "李白",
    "paragraphs": [
      "桃李得日開，榮華照當年。",
      "東風動百物，草木盡欲言。",
      "枯枝無醜葉，涸水吐清泉。",
      "大力運天地，羲和無停鞭。",
      "功名不早著，竹帛將何宣？",
      "桃李務青春，誰能貫白日。",
      "富貴與神仙，蹉跎成兩失。",
      "金石猶銷鑠，風霜無久質。",
      "畏落日月後，強歡歌與酒。",
      "秋霜不惜人，倏忽侵蒲柳。"
    ],
    "tags": [
      "相和歌辞",
      "理想",
      "乐府",
      "建功立业"
    ]
  },
  {
    "title": "相和歌辭 短歌行",
    "author": "李白",
    "paragraphs": [
      "白日何短短，百年苦易滿。",
      "蒼穹浩茫茫，萬劫太極長。",
      "麻姑垂兩鬢，一半已成霜。",
      "天公見玉女，大笑億千場。",
      "吾欲攪六龍，回車挂扶桑。",
      "北斗酌美酒，勸龍各一觴。",
      "富貴非所願，爲人駐頹光。"
    ],
    "tags": [
      "惜时",
      "相和歌辞",
      "人生",
      "时间"
    ]
  },
  {
    "title": "相和歌辭 短歌行二首 一",
    "author": "白居易",
    "paragraphs": [
      "曈曈太陽如火色，上行千里下一刻。",
      "出爲白晝入爲夜，圜轉如珠住不得。",
      "住不得，可奈何？爲君舉酒歌短歌。",
      "歌聲苦，詞亦苦，四座少年君聽取。",
      "今夕未竟明夕催，秋風纔往春風回。",
      "人無根蔕時不駐，朱顏白日相隳頹。",
      "勸君且強笑一面，勸君復強飲一杯。",
      "人生不得長歡樂，年少須臾老到來。"
    ],
    "tags": []
  },
  {
    "title": "相和歌辭 短歌行二首 二",
    "author": "白居易",
    "paragraphs": [
      "世人求富貴，多爲身嗜欲。",
      "盛衰不自由，得失常相逐。",
      "問君少年日，苦學將干祿。",
      "負笈塵中遊，抱書雪前宿。",
      "布衾不周體，藜茄纔充腹。",
      "三十登宦途，五十被朝服。",
      "奴溫已挾纊，馬肥初食粟。",
      "未敢議歡遊，尚爲名檢束。",
      "耳目聾暗後，堂上調絲竹。",
      "牙齒缺落時，盤中堆酒肉。",
      "彼來此已去，外餘中不足。",
      "少壯與榮華，相避如寒燠。",
      "青雲去地遠，白日終天速。",
      "從古無奈何，短歌聽一曲。"
    ],
    "tags": []
  },
  {
    "title": "相和歌辭 猛虎行",
    "author": "李白",
    "paragraphs": [
      "朝作猛虎行，暮作猛虎吟。",
      "腸斷非關隴頭水，淚下不爲雍門琴。",
      "旌旗繽紛兩河道，戰鼓驚山欲傾倒。",
      "秦人半作燕地囚，胡馬飜銜洛陽草。",
      "一輸一失關下兵，朝降夕叛幽薊城。",
      "巨鼇未斬海水動，魚龍奔走安得寧。",
      "頗似楚漢時，飜覆無定止。",
      "朝過博浪沙，暮入淮陰市。",
      "張良未遇韓信貧，劉項存亡在兩臣。",
      "暫到下邳受兵略，來投漂母作主人。",
      "賢哲栖栖古如此，今時亦棄青雲士。",
      "有策不敢犯龍鱗，竄身南國避胡塵。",
      "寶書長劒挂高閣，金鞍駿馬散故人。",
      "昨日方爲宣城客，掣鈴交通二千石。",
      "有時六博快壯心，繞牀三帀呼一擲。",
      "楚人每道張旭奇，心藏風雲世莫知。",
      "三吳邦伯多顧盼，四海雄俠皆相推。",
      "蕭曹曾作沛中吏，攀龍附鳳當有時。",
      "溧陽酒樓三月春，楊花漠漠愁殺人。",
      "胡人綠眼吹玉笛，吳歌白紵飛梁塵。",
      "丈夫相見且爲樂，槌牛撾鼓會衆賓。",
      "我從此去釣東海，得魚笑寄情相親。"
    ],
    "tags": [
      "忧国忧民",
      "相和歌辞",
      "乐府"
    ]
  },
  {
    "title": "相和歌辭 猛虎行",
    "author": "韩愈",
    "paragraphs": [
      "猛虎雖云惡，亦各有匹儕。",
      "羣行深谷間，百獸望風低。",
      "身食黃熊父，子食赤豹麛。",
      "擇肉於熊羆，肎視兔與貍。",
      "正晝當谷眠，眼有百步威。",
      "自矜無當對，氣性縱以乖。",
      "朝怒殺其子，暮還飧其妃。",
      "匹儕四散走，猛虎還孤棲。",
      "狐鳴門四旁，烏鵲從噪之。",
      "出逐猴入居，虎不知所歸。",
      "誰云猛虎惡，中路正悲啼。",
      "豹來銜其尾，熊來攫其頤。",
      "猛虎死不辭，但慙前所爲。",
      "虎坐無助死，況如汝細微。",
      "故當結以信，親當結以私。",
      "親故且不保，人誰信汝爲。"
    ],
    "tags": []
  },
  {
    "title": "相和歌辭 從軍行二首 一",
    "author": "李白",
    "paragraphs": [
      "從軍玉門道，逐虜金微山。",
      "笛奏梅花曲，刀開明月環。",
      "鼓聲鳴海上，兵氣擁雲間。",
      "願斬單于首，長驅靜鐵關。"
    ],
    "tags": [
      "战争",
      "乐府",
      "建功立业"
    ]
  },
  {
    "title": "相和歌辭 從軍行二首 二",
    "author": "李白",
    "paragraphs": [
      "百戰沙場碎鐵衣，城南已合數重圍。",
      "突營射殺呼延將，獨領殘兵千騎歸。"
    ],
    "tags": [
      "战争",
      "边塞",
      "相和歌辞"
    ]
  },
  {
    "title": "相和歌辭 鞠歌行",
    "author": "李白",
    "paragraphs": [
      "玉不自言如桃李，魚目笑之卞和恥。",
      "楚國青蠅何太多？連城白璧遭讒毀。",
      "荆山長號泣血人，忠臣死爲刖足鬼。",
      "聽曲知甯戚，[夷]吾因小妻。",
      "秦穆五羊皮，買死百里奚。",
      "洗拂青雲上，當時賤如泥。",
      "朝歌鼓刀叟，虎變蟠溪中。",
      "一舉釣六合，逐荒營丘東。",
      "平生渭水曲，誰識此老翁。",
      "奈何今之人，雙目送征鴻。"
    ],
    "tags": [
      "仕途",
      "相和歌辞",
      "感伤",
      "乐府"
    ]
  },
  {
    "title": "相和歌辭 前苦寒行二首 一",
    "author": "杜甫",
    "paragraphs": [
      "漢時長安雪一丈，牛馬毛寒縮如蝟。",
      "楚江巫峽冰入懷，虎豹哀號又堪記。",
      "秦城老翁荆揚客，慣習炎蒸歲絺綌。",
      "玄冥祝融氣或交，手持白羽未敢釋。"
    ],
    "tags": []
  },
  {
    "title": "相和歌辭 前苦寒行二首 二",
    "author": "杜甫",
    "paragraphs": [
      "去年白帝雪在山，今年白帝雪在地。",
      "凍埋蛟龍南浦縮，寒刮肌膚北風利。",
      "楚人四時皆麻衣，楚天萬里無晶輝。",
      "三足之烏足恐斷，羲和送將安所歸。"
    ],
    "tags": []
  },
  {
    "title": "相和歌辭 後苦寒行二首 一",
    "author": "杜甫",
    "paragraphs": [
      "南紀巫廬瘴不絕，太古以來無尺雪。",
      "蠻夷長老怨苦寒，崐崘天關凍應折。"
    ],
    "tags": []
  },
  {
    "title": "相和歌辭 後苦寒行二首 二",
    "author": "杜甫",
    "paragraphs": [
      "晚來江門失大木，猛風中夜吹白屋。",
      "天兵斷斬青海戎，殺氣南行動坤軸，不爾苦寒何太酷？",
      "巴東之峽生凌凘，彼蒼迴軒人得知。"
    ],
    "tags": []
  },
  {
    "title": "相和歌辭  北上行",
    "author": "李白",
    "paragraphs": [
      "北上何所苦，北上緣太行。",
      "磴道盤且峻，巉巖凌穹蒼。",
      "馬足蹶側石，車輪摧高岡。",
      "沙塵接幽州，烽火連朔方。",
      "殺氣毒劒戟，嚴風裂衣裳。",
      "奔鯨夾黃河，鑿齒屯洛陽。",
      "前行無歸日，返顧思舊鄉。",
      "慘戚冰雪裏，悲號絕中腸。",
      "尺布不掩體，皮膚劇枯桑。",
      "汲水澗谷阻，采薪隴坂長。",
      "猛虎又掉尾，磨牙皓秋霜。",
      "草木不可湌，飢飲零露漿。",
      "歎此北上苦，停驂爲之傷。",
      "何日王道平？開顏覩天光。"
    ],
    "tags": [
      "黄河",
      "愁苦",
      "战争",
      "人民",
      "同情"
    ]
  },
  {
    "title": "相和歌辭  豫章行",
    "author": "李白",
    "paragraphs": [
      "胡風吹代馬，北擁魯陽關。",
      "吳兵照海雪，西討何時還？",
      "半渡上遼津，黃雲慘無顏。",
      "老母與子別，呼天野草間。",
      "白馬繞旌旗，悲鳴相追攀。",
      "白楊秋月苦，早落豫章山。",
      "本爲休明人，斬虜素不閑。",
      "豈惜戰鬬死，爲君埽兇頑。",
      "精感石沒羽，豈忘憚險艱。",
      "樓船若鯨飛，波蕩落星灣。",
      "此曲不可奏，三軍鬢成斑。"
    ],
    "tags": [
      "相和歌辞",
      "战争",
      "乐府",
      "同情"
    ]
  },
  {
    "title": "相和歌辭 相逢行二首 一",
    "author": "李白",
    "paragraphs": [
      "朝騎五花馬，謁帝出銀臺。",
      "秀色誰家子，雲車珠箔開。",
      "金鞭遙指點，玉勒近遲回。",
      "夾轂相借問，疑從天上來。",
      "憐腸愁欲斷，斜日復相催。",
      "下車何輕盈，飄然似落梅。",
      "邀入青綺門，當歌共銜杯。",
      "銜杯映歌扇，似月雲中見。",
      "相見不相親，不如不相見。",
      "相見情已深，未語可知心。",
      "胡爲守空閨，孤眠愁錦衾。",
      "錦衾與羅幃，纏緜會有時。",
      "春風正澹蕩，暮雨來何遲？",
      "願因三青鳥，更報長相思。",
      "光景不待人，須臾髮成絲。",
      "當年失行樂，老去徒傷悲。",
      "持此道密意，無令曠佳期。"
    ],
    "tags": [
      "遗憾",
      "相和歌辞",
      "理想",
      "乐府",
      "积极"
    ]
  },
  {
    "title": "相和歌辭 相逢行二首 二",
    "author": "李白",
    "paragraphs": [
      "相逢紅塵內，高揖黃金鞭。",
      "萬戶垂楊裏，君家阿那邊。"
    ],
    "tags": []
  },
  {
    "title": "相和歌辭 東門行",
    "author": "柳宗元",
    "paragraphs": [
      "漢家三十六將軍，東方雷動橫陣雲。",
      "雞鳴函谷客如霧，貌同心異不可數。",
      "赤丸夜語飛電光，徼巡司隸眠如羊。",
      "當街一叱百吏走，馮敬胷中函匕首。",
      "兇徒側耳潛愜心，悍臣破膽皆杜口。",
      "魏王臥內藏兵符，子西掩袂真無辜。",
      "羌胡轂下一朝起，敵國舟中非所擬。",
      "安陵誰辨削礪功，韓國詎明深井里。",
      "絕咽斷骨那下補，萬金寵贈不如土。"
    ],
    "tags": []
  },
  {
    "title": "相和歌辭 反白頭吟",
    "author": "白居易",
    "paragraphs": [
      "炎炎者烈火，營營者小蠅。",
      "火不熱真玉，蠅不點清冰。",
      "此苟無所受，彼莫能相仍。",
      "乃知物性中，各有能不能。",
      "古稱怨報死，則人有所懲。",
      "懲淫或應可，在道未爲弘。",
      "譬如蜩鷃徒，啾啾啅龍鵬。",
      "宜當委之去，寥廓高飛騰。",
      "豈能泥塵下，區區酬怨憎。",
      "胡爲作自苦，吞悲仍撫膺。"
    ],
    "tags": []
  },
  {
    "title": "相和歌辭 東武吟",
    "author": "李白",
    "paragraphs": [
      "好古笑流俗，素聞賢達風。",
      "方希佐明主，長揖辭成功。",
      "白日在高天，回光燭微躬。",
      "恭承鳳皇詔，歘起雲蘿中。",
      "清切紫霄迥，優游丹禁通。",
      "君王賜顏色，聲價凌煙虹。",
      "乘輿擁翠蓋，扈從金城東。",
      "寶馬麗絕景，錦衣入新豐。",
      "倚巖望松雪，對酒鳴絲桐。",
      "因學揚子雲，獻賦甘泉宮。",
      "天書美片善，清芬播無窮。",
      "歸來入咸陽，談笑皆王公。",
      "一朝去金馬，飄落成飛蓬。",
      "賓友日疎散，玉尊亦已空。",
      "才力猶可倚，不慙世上雄。",
      "閑作東武吟，曲盡情未終。",
      "書此謝知己，吾尋黃綺翁。"
    ],
    "tags": [
      "仕途",
      "无奈",
      "相和歌辞",
      "乐府"
    ]
  },
  {
    "title": "相和歌辭 怨詩",
    "author": "白居易",
    "paragraphs": [
      "奪寵心那慣，尋思倚殿門。",
      "不知移舊愛，何處作新恩。"
    ],
    "tags": []
  },
  {
    "title": "相和歌辭 烏夜啼",
    "author": "白居易",
    "paragraphs": [
      "城上歸時晚，庭前宿處危。",
      "月明無葉樹，霜滑有風枝。",
      "啼澀飢喉咽，飛低凍翅垂。",
      "畫堂鸚鵡鳥，冷暖不相知。"
    ],
    "tags": []
  },
  {
    "title": "相和歌辭 大堤行",
    "author": "孟浩然",
    "paragraphs": [
      "大堤行樂處，車馬相馳突。",
      "歲歲春草生，踏青二三月。",
      "王孫挾珠彈，遊女矜羅韈。",
      "攜手今莫同，江花爲誰發。"
    ],
    "tags": []
  },
  {
    "title": "相和歌辭 采蓮曲",
    "author": "白居易",
    "paragraphs": [
      "菱葉縈波荷颭風，荷花深處小船通。",
      "逢郎欲語低頭笑，碧玉搔頭落水中。"
    ],
    "tags": [
      "女子",
      "爱情",
      "荷花"
    ]
  },
  {
    "title": "相和歌辭 上雲樂",
    "author": "李白",
    "paragraphs": [
      "金天之西，白日所沒。",
      "康老胡雛，生彼月窟。",
      "巉巖儀容，[戌]削風骨。",
      "碧玉炅炅雙目瞳，黃金拳拳兩鬢紅。",
      "華蓋垂下睫，嵩嶽臨上脣。",
      "不覩譎詭貌，豈知造化神。",
      "大道是文康之嚴父，元氣乃文康之老親。",
      "撫頂弄盤古，推車轉天輪。",
      "云見日月初生時，鑄冶火精與水銀。",
      "陽烏未出谷，顧兔半藏身。",
      "女媧戲黃土，團作愚下人。",
      "散在六合間，濛濛如沙塵。",
      "生死了不盡，誰明此胡是仙真。",
      "西海栽若木，東溟植扶桑。",
      "別來幾多時，枝葉萬里長。",
      "中國有七聖，半路頹鴻荒。",
      "陛下應運起，龍飛入咸陽。",
      "赤眉立盆子，白水興漢光。",
      "叱咤四海動，洪濤爲簸揚。",
      "舉足蹋紫微，天關自開張。",
      "老胡感至德，東來進仙倡。",
      "五色師子，九苞鳳凰。",
      "是老胡雞犬，鳴舞飛帝鄉。",
      "淋灕颯沓，進退成行。",
      "能胡歌，獻漢酒。",
      "跪雙膝，並兩肘。",
      "散花指天舉素手，拜龍顏，獻聖壽。",
      "北斗戾，南山摧。",
      "天子九九八十一[萬]歲，長傾萬歲杯。"
    ],
    "tags": [
      "叙事",
      "神话",
      "乐府",
      "杂歌谣辞"
    ]
  },
  {
    "title": "舞曲歌辭 白紵歌",
    "author": "柳宗元",
    "paragraphs": [
      "翠帷雙卷出傾城，龍劒破匣霜月明。",
      "朱脣掩抑悄無聲，金簧玉磬宮中生。"
    ],
    "tags": []
  },
  {
    "title": "琴曲歌辭 別鶴",
    "author": "杜牧",
    "paragraphs": [
      "分飛共所從，六翮勢摧風。",
      "聲斷碧雲外，影孤明月中。",
      "青田歸路遠，月桂舊巢空。",
      "矯翼知何處，天涯不可窮。"
    ],
    "tags": []
  },
  {
    "title": "琴曲歌辭 昭君怨",
    "author": "白居易",
    "paragraphs": [
      "明妃風貌最娉婷，合在椒房應四星。",
      "只得當年備宮掖，何曾專夜奉幃屏。",
      "見疎從道迷圖畫，知屈那教配虜廷。",
      "自是君恩薄如紙，不須一向恨丹青。"
    ],
    "tags": []
  },
  {
    "title": "雜曲歌辭 悲哉行",
    "author": "白居易",
    "paragraphs": [
      "悲哉爲儒者，力學不能疲。",
      "讀書眼欲暗，秉筆手生胝。",
      "十上方一第，成名常苦遲。",
      "縱有宦達者，兩鬢已成絲。",
      "可憐少壯日，適在窮賤時。",
      "丈夫老且病，焉用富貴爲。",
      "沈沈朱門宅，中有乳臭兒。",
      "狀貌如婦人，光明膏粱肌。",
      "手不把書卷，身不擐戎衣。",
      "二十襲封爵，門承勳戚資。",
      "春來日日出，服御何輕肥。",
      "朝從博徒飲，暮有倡樓期。",
      "評封還酒債，堆金選蛾眉。",
      "聲色狗馬外，其餘一無知。",
      "山苗與澗松，地勢隨高卑。",
      "古來無奈何，非君獨傷悲。"
    ],
    "tags": []
  },
  {
    "title": "雜曲歌辭 結客少年場行",
    "author": "李白",
    "paragraphs": [
      "紫燕黃金瞳，啾啾搖綠鬉。",
      "平明相馳逐，結客洛門東。",
      "少年學劒術，凌轢白猨公。",
      "珠袍曳錦帶，七首插吳鴻。",
      "由來萬夫勇，挾此生雄風。",
      "託交從劇孟，買醉入新豐。",
      "笑盡一杯酒，殺人都市中。",
      "羞道易水寒，從令日貫虹。",
      "燕丹事不立，虛沒秦帝宮。",
      "舞陽死灰人，安可與成功。"
    ],
    "tags": [
      "杂曲歌辞",
      "豪迈",
      "乐府"
    ]
  },
  {
    "title": "雜曲歌辭 少年行二首 一",
    "author": "杜牧",
    "paragraphs": [
      "官爲駿馬監，職帥羽林兒。",
      "兩綬藏不見，落花何處期？",
      "獵敲白玉鐙，怒袖紫金鎚。",
      "田竇長留醉，蘇辛曲護岐。",
      "豪持出塞節，笑別遠山眉。",
      "捷報雲臺賀，公卿拜壽巵。"
    ],
    "tags": []
  },
  {
    "title": "雜曲歌辭 少年行二首 二",
    "author": "杜牧",
    "paragraphs": [
      "連環羈玉聲光碎，綠錦蔽泥虬卷高。",
      "春風細雨走馬去，珠落璀璀白𦋺袍。"
    ],
    "tags": []
  },
  {
    "title": "雜曲歌辭 少年行三首 一",
    "author": "杜甫",
    "paragraphs": [
      "莫笑田家老瓦盆，自從盛酒長兒孫。",
      "傾銀注瓦驚人眼，共醉終同臥竹根。"
    ],
    "tags": []
  },
  {
    "title": "雜曲歌辭 少年行三首 二",
    "author": "杜甫",
    "paragraphs": [
      "巢燕養雛渾去盡，紅花結子已無多。",
      "黃衫年少來宜數，不見堂前東逝波。"
    ],
    "tags": []
  },
  {
    "title": "雜曲歌辭 少年行三首 三",
    "author": "杜甫",
    "paragraphs": [
      "馬上誰家白面郎，臨階下馬坐人牀。",
      "不通姓字麄豪甚，指點銀瓶索酒嘗。"
    ],
    "tags": []
  },
  {
    "title": "雜曲歌辭 浩歌行",
    "author": "白居易",
    "paragraphs": [
      "天長地久無終畢，昨夜今朝又明日。",
      "鬢髮蒼浪牙齒疎，不覺身年四十七。",
      "前去五十有幾年，把鏡照面心茫然。",
      "既無長繩繫白日，又無大藥駐朱顏。",
      "朱顏日漸不如故，青史功名在何處？",
      "欲留年少待富貴，富貴不來年少去。",
      "去復去兮如長河，東流赴海無迴波。",
      "賢愚貴賤同歸盡，北邙冢墓高嵯峨。",
      "古來如此非獨我，未死有酒且酣歌。",
      "顏回短命伯夷餓，我今所得亦已多。"
    ],
    "tags": []
  },
  {
    "title": "雜曲歌辭 長相思",
    "author": "白居易",
    "paragraphs": [
      "九月西風興，月冷霜華凝。",
      "思君秋夜長，一夜魂九升。",
      "二月東風來，草坼花心開。",
      "思君春日遲，一日腸九迴。",
      "妾住洛橋北，君住洛橋南。",
      "十五即相識，今年二十三。",
      "有如女蘿草，生在松之側。",
      "蔓短枝苦高，縈迴上不得。",
      "人言人有願，願至天必成。",
      "願作遠方獸，步步比肩行。",
      "願作深山木，枝枝連理生。"
    ],
    "tags": []
  },
  {
    "title": "雜曲歌辭 行路難三首 一",
    "author": "柳宗元",
    "paragraphs": [
      "君不見夸父逐日窺虞淵，跳踉北海超崑崙。",
      "披霄決漢出沆漭，瞥裂左右遺星辰。",
      "須臾力盡道渴死，狐鼠蜂蟻爭噬吞。",
      "北方竫人長九寸，開口抵掌更笑喧。",
      "啾啾飲食滴與粒，生死亦足終天年。",
      "睢盱大志少成遂，坐使兒女相悲憐。"
    ],
    "tags": []
  },
  {
    "title": "雜曲歌辭 行路難三首 二",
    "author": "柳宗元",
    "paragraphs": [
      "虞衡斤斧羅千山，工命采斫杙與椽。",
      "深林土翦十取一，百牛連鞅摧雙轅。",
      "萬圍千尋妨道路，東西蹶倒山火焚。",
      "遺餘毫末不見保，躝礫磵壑何當存。",
      "羣材未成質已夭，突兀𡷸豁空巖巒。",
      "柏梁天災武庫火，匠石狼顧相愁冤。",
      "君不見南山棟梁益稀少，愛材養育誰復論。"
    ],
    "tags": []
  },
  {
    "title": "雜曲歌辭 行路難三首 三",
    "author": "柳宗元",
    "paragraphs": [
      "飛雪斷道冰成梁，侯家熾炭雕玉房。",
      "蟠龍吐耀虎喙張，熊蹲豹擲爭低昂。",
      "攢巒叢崿射朱光，丹霞翠霧飄奇香。",
      "美人四向迴明璫，雪山冰谷晞太陽。",
      "星躔奔走不得止，奄忽雙燕棲虹梁。",
      "風臺露榭生光飾，死灰棄置參與商。",
      "盛時一去貴反賤，桃笙葵扇安可常。"
    ],
    "tags": []
  },
  {
    "title": "雜曲歌辭 生別離",
    "author": "白居易",
    "paragraphs": [
      "食蘗不易食梅難，蘗能苦兮梅能酸。",
      "未如生別之爲難，苦在心兮酸在肝。",
      "晨雞載鳴殘月沒，征馬重嘶行人出。",
      "迴看骨肉哭一聲，梅酸蘗苦甘如蜜。",
      "黃河水白黃雲秋，行人河邊相對愁。",
      "天寒野曠何處宿？棠梨葉戰風颼颼。",
      "生離別，生離別，憂從中來無斷絕。",
      "憂積心勞血氣衰，未年三十生白髮。"
    ],
    "tags": [
      "黄河"
    ]
  },
  {
    "title": "雜曲歌辭 潛別離",
    "author": "白居易",
    "paragraphs": [
      "不得哭，潛別離，不得語，暗相思，兩心之外無人知。",
      "深籠夜[鎖]獨棲鳥，利劒[春]斷連理枝。",
      "河水雖濁有清日，烏頭雖黑有白時。",
      "惟有潛離與暗別，彼此甘心無後期。"
    ],
    "tags": [
      "爱情"
    ]
  },
  {
    "title": "雜曲歌辭 楊白花",
    "author": "柳宗元",
    "paragraphs": [
      "楊白花，風吹度江水。",
      "坐令宮樹無顏色，搖蕩春光千萬里。",
      "茫茫曉日下長秋，哀歌未斷城鵶起。"
    ],
    "tags": []
  },
  {
    "title": "雜曲歌辭 夜坐吟",
    "author": "李白",
    "paragraphs": [
      "踏踏馬頭誰見過，眼看北斗直天河。",
      "西風羅幕生翠波，鉛華笑妾顰青蛾。",
      "爲君起唱長相思，簾外嚴霜皆倒飛。",
      "明星爛爛東方陲，紅霞稍出東南涯，陸郎去矣乘斑騅。"
    ],
    "tags": []
  },
  {
    "title": "奉贈韋左丞二十二韻",
    "author": "杜甫",
    "paragraphs": [
      "紈袴不餓死，儒冠多誤身。",
      "丈人試靜聽，賤子請具陳。",
      "甫昔少年日，早充觀國賓。",
      "讀書破萬卷，下筆如有神。",
      "賦料揚雄敵，詩看子建親。",
      "李邕求識面，王翰願卜鄰。",
      "自謂頗挺出，立登要路津。",
      "致君堯舜上，再使風俗淳。",
      "此意竟蕭條，行歌非隱淪。",
      "騎驢三十載，旅食京華春。",
      "朝扣富兒門，暮隨肥馬塵。",
      "殘杯與冷炙，到處潛悲辛。",
      "主上頃見徵，歘然欲求伸。",
      "青冥却垂翅，蹭蹬無縱鱗。",
      "甚媿丈人厚，甚知丈人真。",
      "每於百僚上，猥誦佳句新。",
      "竊效貢公喜，難甘原憲貧。",
      "焉能心怏怏，秪是走踆踆。",
      "今欲東入海，即將西去秦。",
      "尚憐終南山，回首清渭濱。",
      "常擬報一飯，況懷辭大臣。",
      "白鷗沒浩蕩，萬里誰能馴。"
    ],
    "tags": [
      "终南山",
      "社交",
      "读书",
      "壮志"
    ]
  },
  {
    "title": "送高三十五書記",
    "author": "杜甫",
    "paragraphs": [
      "崆峒小麥熟，且願休王師。",
      "請公問主將，焉用窮荒爲。",
      "飢鷹未飽肉，側翅隨人飛。",
      "高生跨鞍馬，有似幽幷兒。",
      "脫身簿尉中，始與捶楚辭。",
      "借問今何官，觸熱向武威。",
      "答云一書記，所媿國士知。",
      "人實不易知，更須慎其儀。",
      "十年出幕府，自可持旌麾。",
      "此行既特達，足以慰所思。",
      "男兒功名遂，亦在老大時。",
      "常恨結驩淺，各在天一涯。",
      "又如參與商，慘慘中腸悲。",
      "驚風吹鴻鵠，不得相追隨。",
      "黃塵翳沙漠，念子何當歸。",
      "邊城有餘力，早寄從軍詩。"
    ],
    "tags": []
  },
  {
    "title": "贈李白",
    "author": "杜甫",
    "paragraphs": [
      "二年客東都，所歷厭機巧。",
      "野人對羶腥，蔬食常不飽。",
      "豈無青精飯，使我顏色好。",
      "苦乏大藥資，山林迹如掃。",
      "李侯金閨彥，脫身事幽討。",
      "亦有梁宋遊，方期拾瑤草。"
    ],
    "tags": []
  },
  {
    "title": "遊龍門奉先寺",
    "author": "杜甫",
    "paragraphs": [
      "已從招提遊，更宿招提境。",
      "陰壑生虛籟，月林散清影。",
      "天闕象緯逼，雲臥衣裳冷。",
      "欲覺聞晨鐘，令人發深省。"
    ],
    "tags": []
  },
  {
    "title": "陪李北海宴歷下亭",
    "author": "杜甫",
    "paragraphs": [
      "東藩駐皁蓋，北渚凌青荷。",
      "海內此亭古，濟南名士多。",
      "雲山已發興，玉佩仍當歌。",
      "修竹不受暑，交流空湧波。",
      "蘊真愜所遇，落日將如何。",
      "貴賤俱物役，從公難重過。"
    ],
    "tags": [
      "抒情",
      "友谊",
      "地方",
      "写景"
    ]
  },
  {
    "title": "同李太守登歷下古城員外新亭亭對鵲湖",
    "author": "杜甫",
    "paragraphs": [
      "新亭結搆罷，隱見清湖陰。",
      "跡籍臺觀舊，氣溟海嶽深。",
      "圓荷想自昔，遺堞感至今。",
      "芳宴此時具，哀絲千古心。",
      "主稱壽尊客，筵秩宴北林。",
      "不阻蓬蓽興，得兼梁甫吟。"
    ],
    "tags": []
  },
  {
    "title": "玄都壇歌寄元逸人",
    "author": "杜甫",
    "paragraphs": [
      "故人昔隱東蒙峰，已佩含景蒼精龍。",
      "故人今居子午谷，獨在陰崖結茅屋。",
      "屋前太古玄都壇，青石漠漠常風寒。",
      "子規夜啼山竹裂，王母晝下雲旗翻。",
      "知君此計成長往，芝草琅玕日應長。",
      "鐵鏁高垂不可攀，致身福地何蕭爽。"
    ],
    "tags": []
  },
  {
    "title": "歎庭前甘菊花",
    "author": "杜甫",
    "paragraphs": [
      "檐前甘菊移時晚，青蘂重陽不堪摘。",
      "明日蕭條醉盡醒，殘花爛熳開何益。",
      "籬邊野外多衆芳，采擷細瑣升中堂。",
      "念茲空長大枝葉，結根失所纏風霜。"
    ],
    "tags": [
      "同情",
      "菊花",
      "抒怀",
      "花",
      "写花",
      "愤懑"
    ]
  },
  {
    "title": "夜聽許十損誦詩愛而有作",
    "author": "杜甫",
    "paragraphs": [
      "許生五臺賓，業白出石壁。",
      "余亦師粲可，身猶縛禪寂。",
      "何階子方便，謬引爲匹敵。",
      "離索晚相逢，包蒙欣有擊。",
      "誦詩渾遊衍，四座皆辟易。",
      "應手看捶鉤，清心聽鳴鏑。",
      "精微穿溟涬，飛動摧霹靂。",
      "陶謝不枝梧，風騷共推激。",
      "紫燕自超詣，翠駮誰翦剔。",
      "君意人莫知，人間夜寥闃。"
    ],
    "tags": []
  },
  {
    "title": "得舍弟消息",
    "author": "杜甫",
    "paragraphs": [
      "風吹紫荆樹，色與春庭暮。",
      "花落辭故枝，風回返無處。",
      "骨肉恩書重，漂泊難相遇。",
      "猶有淚成河，經天復東注。"
    ],
    "tags": []
  },
  {
    "title": "遣興三首 二",
    "author": "杜甫",
    "paragraphs": [
      "高秋登塞山，南望馬邑州。",
      "降虜東擊胡，壯健盡不留。",
      "穹廬莽牢落，上有行雲愁。",
      "老弱哭道路，願聞甲兵休。",
      "鄴中事反覆，死人積如丘。",
      "諸將已茅土，載驅誰與謀。"
    ],
    "tags": []
  },
  {
    "title": "前出塞九首 三",
    "author": "杜甫",
    "paragraphs": [
      "磨刀嗚咽水，水赤刃傷手。",
      "欲輕腸斷聲，心緒亂已久。",
      "丈夫誓許國，憤惋復何有。",
      "功名圖騏驎，戰骨當速朽。"
    ],
    "tags": []
  },
  {
    "title": "乾元中寓居同谷縣作歌七首 四",
    "author": "杜甫",
    "paragraphs": [
      "有妹有妹在鍾離，良人早歿諸孤癡。",
      "長淮浪高蛟龍怒，十年不見來何時。",
      "扁舟欲往箭滿眼，杳杳南國多旌旗。",
      "鳴呼四歌兮歌四奏，林猨爲我啼清晝。"
    ],
    "tags": []
  },
  {
    "title": "枯柟",
    "author": "杜甫",
    "paragraphs": [
      "楩柟枯崢嶸，鄉黨皆莫記。",
      "不知幾百歲，慘慘無生意。",
      "上枝摩皇天，下根蟠厚地。",
      "巨圍雷霆坼，萬孔蟲蟻萃。",
      "凍雨落流膠，衝風奪佳氣。",
      "白鵠遂不來，天雞爲愁思。",
      "猶含棟梁具，無復霄漢志。",
      "良工古昔少，識者出涕淚。",
      "種榆水中央，成長何容易。",
      "截承金露盤，褭褭不自畏。"
    ],
    "tags": []
  },
  {
    "title": "陳拾遺故宅",
    "author": "杜甫",
    "paragraphs": [
      "拾遺平昔居，大屋尚修椽。",
      "悠揚荒山日，慘澹故園煙。",
      "位下曷足傷，所貴者聖賢。",
      "有才繼騷雅，哲匠不比肩。",
      "公生揚馬後，名與日月懸。",
      "同遊英俊人，多秉輔佐權。",
      "彥昭超玉價，郭振起通泉。",
      "到今素壁滑，灑翰銀鉤連。",
      "盛事會一時，此堂豈千年。",
      "終古立忠義，感遇有遺編。"
    ],
    "tags": []
  },
  {
    "title": "釋悶",
    "author": "杜甫",
    "paragraphs": [
      "四海十年不解兵，犬戎也復臨咸京。",
      "失道非關出襄野，揚鞭忽是過胡城。",
      "豺狼塞路人斷絕，烽火照夜屍縱橫。",
      "天子亦應厭奔走，羣公固合思升平。",
      "但恐誅求不改轍，聞道嬖孽能全生。",
      "江邊老翁錯料事，眼暗不見風塵清。"
    ],
    "tags": []
  },
  {
    "title": "縛雞行",
    "author": "杜甫",
    "paragraphs": [
      "小奴縛雞向市賣，雞被縛急相喧爭。",
      "家中厭雞食蟲蟻，不知雞賣還遭烹。",
      "蟲雞與人何厚薄，吾叱奴人解其縛。",
      "雞蟲得失無了時，注目寒江倚山閣。"
    ],
    "tags": []
  },
  {
    "title": "雨二首 二",
    "author": "杜甫",
    "paragraphs": [
      "空山中宵陰，微冷先枕席。",
      "迴風起清曙，萬象萋已碧。",
      "落落出岫雲，渾渾倚天石。",
      "日假何道行，雨含長江白。",
      "連檣荆州船，有士荷矛戟。",
      "南防草鎮慘，霑濕赴遠役。",
      "羣盜下辟山，總戎備強敵。",
      "水深雲光廓，鳴櫓各有適。",
      "漁艇息悠悠，夷歌負樵客。",
      "留滯一老翁，書時記朝夕。"
    ],
    "tags": [
      "长江"
    ]
  },
  {
    "title": "狄明府",
    "author": "杜甫",
    "paragraphs": [
      "梁公曾孫我姨弟，不見十年官濟濟。",
      "大賢之後竟陵遲，浩蕩古今同一體。",
      "比看叔伯四十人，有才無命百寮底。",
      "今者兄弟一百人，幾人卓絕秉周禮。",
      "在汝更用文章爲，長兄白眉復天啓。",
      "汝門請從曾翁說，太后當朝多巧詆。",
      "狄公執政在末年，濁河終不污清濟。",
      "國嗣初將付諸武，公獨廷諍守丹陛。",
      "禁中決冊請房陵，前朝長老皆流涕。",
      "太宗社稷一朝正，漢宮威儀重昭洗。",
      "時危始識不世才，誰謂荼苦甘如薺。",
      "汝曹又宜列土食，身使門戶多旌棨。",
      "胡爲漂泊岷漢間，干謁王侯頗歷抵。",
      "況乃山高水有波，秋風蕭蕭露泥泥。",
      "虎之飢，下巉嵒。",
      "蛟之橫，出清泚。",
      "早歸來，黃土泥衣眼易眯。"
    ],
    "tags": []
  },
  {
    "title": "客從",
    "author": "杜甫",
    "paragraphs": [
      "客從南溟來，遺我泉客珠。",
      "珠中有隱字，欲辨不成書。",
      "緘之篋笥久，以俟公家須。",
      "開視化爲血，哀今徵斂無。"
    ],
    "tags": []
  },
  {
    "title": "暮秋枉裴道州手札率爾遣興寄近呈蘇渙侍御",
    "author": "杜甫",
    "paragraphs": [
      "久客多枉友朋書，素書一月凡一束。",
      "虛名但蒙寒溫問，泛愛不救溝壑辱。",
      "齒落未是無心人，舌存恥作窮途哭。",
      "道州手札適復至，紙長要自三過讀。",
      "盈把那須滄海珠，入懷本倚崑山玉。",
      "撥棄潭州百斛酒，蕪沒瀟岸千株菊。",
      "使我晝立煩兒孫，令我夜坐費燈燭。",
      "憶子初尉永嘉去，紅顏白面花映肉。",
      "軍符侯印取豈遲，紫燕騄耳行甚速。",
      "聖朝尚飛戰鬬塵，濟世宜引英俊人。",
      "黎元愁痛會蘇息，夷狄跋扈徒逡巡。",
      "授鉞築壇聞意旨，頹綱漏網期彌綸。",
      "郭欽上書見大計，劉毅答詔驚羣臣。",
      "他日更僕語不淺，明公論兵氣益振。",
      "傾壺簫管黑白髮，儛劒霜雪吹青春。",
      "宴筵曾語蘇季子，後來傑出雲孫比。",
      "茅齋定王城郭門，藥物楚老漁商市。",
      "市北肩輿每聯袂，郭南抱甕亦隱几。",
      "無數將軍西第成，早作丞相東山起。",
      "鳥雀苦肥秋粟菽，蛟龍欲蟄寒沙水。",
      "天下鼓角何時休，陣前部曲終日死。",
      "附書與裴因示蘇，此生已媿須人扶。",
      "致君堯舜付公等，早據要路思捐軀。"
    ],
    "tags": []
  },
  {
    "title": "對雨書懷走邀許十一簿公",
    "author": "杜甫",
    "paragraphs": [
      "東岳雲峰起，溶溶滿太虛。",
      "震雷飜幕燕，驟雨落河魚。",
      "座對賢人酒，門聽長者車。",
      "相邀媿泥濘，騎馬到階除。"
    ],
    "tags": []
  },
  {
    "title": "重過何氏五首 四",
    "author": "杜甫",
    "paragraphs": [
      "頗怪朝參嬾，應耽野趣長。",
      "雨拋金鎖甲，苔臥綠沈槍。",
      "手自移蒲柳，家纔足稻粱。",
      "看君用幽意，白日到羲皇。"
    ],
    "tags": []
  },
  {
    "title": "一百五日夜對月",
    "author": "杜甫",
    "paragraphs": [
      "無家對寒食，有淚如金波。",
      "斫却月中桂，清光應更多。",
      "仳離放紅蘂，想像嚬青蛾。",
      "牛女漫愁思，秋期猶渡河。"
    ],
    "tags": [
      "思念",
      "离愁"
    ]
  },
  {
    "title": "曲江陪鄭八丈南史飲",
    "author": "杜甫",
    "paragraphs": [
      "雀啄江頭黃柳花，鵁鶄鸂鶒滿晴沙。",
      "自知白髮非春事，且盡芳尊戀物華。",
      "近侍即今難浪迹，此身那得更無家。",
      "丈人文力猶強健，豈傍青門學種瓜。"
    ],
    "tags": []
  },
  {
    "title": "秦州雜詩二十首 四",
    "author": "杜甫",
    "paragraphs": [
      "鼓角緣邊郡，川原欲夜時。",
      "秋聽殷地發，風散入雲悲。",
      "抱葉寒蟬靜，歸來獨鳥遲。",
      "萬方聲一概，吾道竟何之。"
    ],
    "tags": []
  },
  {
    "title": "螢火",
    "author": "杜甫",
    "paragraphs": [
      "幸因腐草出，敢近太陽飛。",
      "未足臨書卷，時能點客衣。",
      "隨風隔幔小，帶雨傍林微。",
      "十月清霜重，飄零何處歸。"
    ],
    "tags": [
      "咏物诗",
      "咏物",
      "讽刺"
    ]
  },
  {
    "title": "寄張十二山人彪三十韻",
    "author": "杜甫",
    "paragraphs": [
      "獨臥蒿陽客，三違潁水春。",
      "艱難隨老母，慘澹向時人。",
      "謝氏尋山屐，陶公漉酒巾。",
      "羣兇彌宇宙，此物在風塵。",
      "歷下辭姜被，關西得孟鄰。",
      "早通交契密，晚接道流新。",
      "靜者心多妙，先生藝絕倫。",
      "草書何太苦，詩興不無神。",
      "曹植休前輩，張芝更後身。",
      "數篇吟可老，一字買堪貧。",
      "將恐曾防寇，深潛託所親。",
      "寧聞倚門夕，盡力潔飧晨。",
      "疎嬾爲名誤，驅馳喪我真。",
      "索居猶寂寞，相遇益悲辛。",
      "流轉依邊徼，逢迎念席珍。",
      "時來故舊少，亂後別離頻。",
      "世祖修高廟，文公賞從臣。",
      "商山猶入楚，源水不離秦。",
      "存想青龍祕，騎行白鹿馴。",
      "耕巖非谷口，結草即河濱。",
      "肘後符應驗，囊中藥未陳。",
      "旅懷殊不愜，良覿渺無因。",
      "自古皆悲恨，浮生有屈伸。",
      "此邦今尚武，何處且依仁。",
      "鼓角凌天籟，關山信月輪。",
      "官場羅鎮磧，賊火近洮岷。",
      "蕭索論兵地，蒼茫鬬將辰。",
      "大軍多處所，餘孽尚紛綸。",
      "高興知籠鳥，斯文起獲麟。",
      "窮秋正搖落，回首望松筠。"
    ],
    "tags": []
  },
  {
    "title": "敬簡王明府",
    "author": "杜甫",
    "paragraphs": [
      "葉縣郎官宰，周南太史公。",
      "神仙才有數，流落意無窮。",
      "驥病思偏秣，鷹愁怕苦籠。",
      "看君用高義，恥與萬人同。"
    ],
    "tags": []
  },
  {
    "title": "琴臺",
    "author": "杜甫",
    "paragraphs": [
      "茂陵多病後，尚愛卓文君。",
      "酒肆人間世，琴臺日暮雲。",
      "野花留寶靨，蔓草見羅帬。",
      "歸鳳求皇意，寥寥不復聞。"
    ],
    "tags": [
      "隋・唐・五代",
      "爱情",
      "咏史怀古"
    ]
  },
  {
    "title": "贈花卿",
    "author": "杜甫",
    "paragraphs": [
      "錦城絲管日紛紛，半入江風半入雲。",
      "此曲秪應天上有，人間能得幾回聞。"
    ],
    "tags": [
      "水墨唐诗"
    ]
  },
  {
    "title": "江畔獨步尋花七絕句 二",
    "author": "杜甫",
    "paragraphs": [
      "稠花亂蘂畏江濱，行步欹危實怕春。",
      "詩酒尚堪驅使在，未須料理白頭人。"
    ],
    "tags": []
  },
  {
    "title": "中丞嚴公雨中垂寄見憶一絕奉荅二絕 一",
    "author": "杜甫",
    "paragraphs": [
      "雨映行宮辱贈詩，元戎肯赴野人期。",
      "江邊老病雖無力，強擬晴天理釣絲。"
    ],
    "tags": []
  },
  {
    "title": "上牛頭寺",
    "author": "杜甫",
    "paragraphs": [
      "青山意不盡，衮衮上牛頭。",
      "無復能拘礙，真成浪出遊。",
      "花濃春寺靜，竹細野池幽。",
      "何處鶯啼切，移時獨未休。"
    ],
    "tags": []
  },
  {
    "title": "章梓州水亭",
    "author": "杜甫",
    "paragraphs": [
      "城晚通雲霧，亭深到芰荷。",
      "吏人橋外少，秋水席邊多。",
      "近屬淮王至，高門薊子過。",
      "荆州愛山簡，吾醉亦長歌。"
    ],
    "tags": []
  },
  {
    "title": "將赴荆南寄別李劒州",
    "author": "杜甫",
    "paragraphs": [
      "使君高義驅今古，寥落三年坐劒州。",
      "但見文翁能化俗，焉知李廣未封侯。",
      "路經灧澦雙蓬鬢，天入滄浪一釣舟。",
      "戎馬相逢更何日，春風迴首仲宣樓。"
    ],
    "tags": []
  },
  {
    "title": "自閬州領妻子却赴蜀州山行三首 一",
    "author": "杜甫",
    "paragraphs": [
      "汨汨避羣盜，悠悠經十年。",
      "不成向南國，復作遊西川。",
      "物役水虛照，魂傷山寂然。",
      "我生無倚著，盡室畏途邊。"
    ],
    "tags": []
  },
  {
    "title": "送舍弟頻赴齊州三首 一",
    "author": "杜甫",
    "paragraphs": [
      "岷嶺南蠻北，徐關東海西。",
      "此行何日到，送汝萬行啼。",
      "絕域惟高枕，清風獨杖藜。",
      "危時暫相見，衰白意都迷。"
    ],
    "tags": []
  },
  {
    "title": "聞高常侍亡",
    "author": "杜甫",
    "paragraphs": [
      "歸朝不相見，蜀使忽傳亡。",
      "虛歷金華省，何殊地下郎。",
      "致君丹檻折，哭友白雲長。",
      "獨步詩名在，秪令故舊傷。"
    ],
    "tags": []
  },
  {
    "title": "寄常徵君",
    "author": "杜甫",
    "paragraphs": [
      "白水青山空復春，徵君晚節傍風塵。",
      "楚妃堂上色殊衆，海鶴階前鳴向人。",
      "萬事糾紛猶絕粒，一官羇絆實藏身。",
      "開州入夏知涼冷，不似雲安毒熱新。"
    ],
    "tags": []
  },
  {
    "title": "示獠奴阿段",
    "author": "杜甫",
    "paragraphs": [
      "山木蒼蒼落日曛，竹竿褭褭細泉分。",
      "郡人入夜爭餘瀝，豎子尋源獨不聞。",
      "病渴三更迴白首，傳聲一注濕青雲。",
      "曾驚陶侃胡奴異，怪爾常穿虎豹羣。"
    ],
    "tags": []
  },
  {
    "title": "秋興八首 二",
    "author": "杜甫",
    "paragraphs": [
      "夔府孤城落日斜，每依南斗望京華。",
      "聽猨實下三聲淚，奉使虛隨八月查。",
      "畫省香爐違伏枕，山樓粉堞隱悲笳。",
      "請看石上藤蘿月，已暎洲前蘆荻花。"
    ],
    "tags": []
  },
  {
    "title": "解悶十二首 十",
    "author": "杜甫",
    "paragraphs": [
      "憶過瀘戎摘荔枝，青峰隱暎石逶迤。",
      "京中舊見無顏色，紅顆酸甜只自知。"
    ],
    "tags": []
  },
  {
    "title": "喜聞盜賊蕃寇總退口號五首 四",
    "author": "杜甫",
    "paragraphs": [
      "勃律天西采玉河，堅昆碧盌最來多。",
      "舊隨漢使千堆寶，少荅胡王萬匹羅。"
    ],
    "tags": []
  },
  {
    "title": "秋峽",
    "author": "杜甫",
    "paragraphs": [
      "江濤萬古峽，肺氣久衰翁。",
      "不寐防巴虎，全生狎楚童。",
      "衣裳垂素髮，門巷落丹楓。",
      "常怪商山老，兼存翊贊功。"
    ],
    "tags": []
  },
  {
    "title": "雨晴",
    "author": "杜甫",
    "paragraphs": [
      "雨時山不改，晴罷峽如新。",
      "天路看殊俗，秋江思殺人。",
      "有猨揮淚盡，無犬附書頻。",
      "故國愁眉外，長歌欲損神。"
    ],
    "tags": []
  },
  {
    "title": "九日五首 四",
    "author": "杜甫",
    "paragraphs": [
      "故里樊川菊，登高素滻源。",
      "他時一笑後，今日幾人存。",
      "巫峽蟠江路，終南對國門。",
      "繫舟身萬里，伏枕淚雙痕。",
      "爲客裁烏帽，從兒具綠尊。",
      "佳辰對羣盜，愁絕更誰論。"
    ],
    "tags": []
  },
  {
    "title": "寄韋有夏郎中",
    "author": "杜甫",
    "paragraphs": [
      "省郎憂病士，書信有柴胡。",
      "飲子頻通汗，懷君想報珠。",
      "親知天畔少，藥味峽中無。",
      "歸楫生衣臥，春鷗洗翅呼。",
      "猶聞上急水，早作取平途。",
      "萬里皇華使，爲僚記腐儒。"
    ],
    "tags": []
  },
  {
    "title": "送田四弟將軍將夔州柏中丞命起居江陵節度陽城郡王衛公幕",
    "author": "杜甫",
    "paragraphs": [
      "離筵罷多酒，起地發寒塘。",
      "回首中丞座，馳牋異姓王。",
      "燕辭楓樹日，雁度麥城霜。",
      "空醉山翁酒，遙憐似葛強。"
    ],
    "tags": []
  },
  {
    "title": "遠懷舍弟穎觀等",
    "author": "杜甫",
    "paragraphs": [
      "陽翟空知處，荆南近得書。",
      "積年仍遠別，多難不安居。",
      "江漢春風起，冰霜昨夜除。",
      "雲天猶錯莫，花萼尚蕭疎。",
      "對酒都疑夢，吟詩正憶渠。",
      "舊時元日會，鄉黨羨吾廬。"
    ],
    "tags": []
  },
  {
    "title": "舟月對驛近寺",
    "author": "杜甫",
    "paragraphs": [
      "更深不假燭，月朗自明船。",
      "金剎清楓外，朱樓白水邊。",
      "城烏啼眇眇，野鷺宿娟娟。",
      "皓首江湖客，鉤簾獨未眠。"
    ],
    "tags": []
  },
  {
    "title": "湘夫人祠",
    "author": "杜甫",
    "paragraphs": [
      "肅肅湘妃廟，空牆碧水春。",
      "蟲書玉佩蘚，燕舞翠帷塵。",
      "晚泊登汀樹，微馨借渚蘋。",
      "蒼梧恨不盡，染淚在叢筠。"
    ],
    "tags": []
  },
  {
    "title": "冬晚送長孫漸舍人歸州",
    "author": "杜甫",
    "paragraphs": [
      "參卿休坐幄，蕩子不還鄉。",
      "南客瀟湘外，西戎鄠杜旁。",
      "衰年傾蓋晚，費日繫舟長。",
      "會面思來札，銷魂逐去檣。",
      "雲晴鷗更舞，風逆雁無行。",
      "匣裏雌雄劒，吹毛任選將。"
    ],
    "tags": []
  },
  {
    "title": "絕句九首 九",
    "author": "杜甫",
    "paragraphs": [
      "設道春來好，狂風大放顛。",
      "吹花隨水去，飜却釣魚船。"
    ],
    "tags": []
  },
  {
    "title": "去蜀",
    "author": "杜甫",
    "paragraphs": [
      "五載客蜀郡，一年居梓州。",
      "如何關塞阻，轉作瀟湘游。",
      "世事已黃髮，殘生隨白鷗。",
      "安危大臣在，不必淚長流。"
    ],
    "tags": [
      "忧国忧民",
      "抒怀",
      "感伤"
    ]
  },
  {
    "title": "皇武 一",
    "author": "柳宗元",
    "paragraphs": [
      "皇耆其武，于溵于淮。",
      "既巾乃車，環蔡具來。",
      "狡衆昏嚚，甚毒于酲。",
      "狂奔呌呶，以干大刑。"
    ],
    "tags": []
  },
  {
    "title": "皇武 二",
    "author": "柳宗元",
    "paragraphs": [
      "皇咨于度，惟汝一德。",
      "曠誅四紀，其徯汝克。",
      "錫汝斧鉞，其往視師。",
      "師是蔡人，以宥以釐。"
    ],
    "tags": []
  },
  {
    "title": "皇武 三",
    "author": "柳宗元",
    "paragraphs": [
      "度拜稽首，廟于元龜。",
      "既禡既類，于社是宜。",
      "金節煌煌，錫盾雕戈。",
      "犀甲熊旂，威命是荷。"
    ],
    "tags": []
  },
  {
    "title": "皇武 四",
    "author": "柳宗元",
    "paragraphs": [
      "度拜稽首，出次于東。",
      "天子餞之，罍斝是崇。",
      "鼎臑俎胾，五獻百籩。",
      "凡百卿士，班以周旋。"
    ],
    "tags": []
  },
  {
    "title": "皇武 五",
    "author": "柳宗元",
    "paragraphs": [
      "既涉于滻，乃翼乃前。",
      "孰圖厥猶，其佐多賢。",
      "宛宛周道，于山于川。",
      "遠揚邇昭，陟降連連。"
    ],
    "tags": []
  },
  {
    "title": "皇武 六",
    "author": "柳宗元",
    "paragraphs": [
      "我斾我旗，于道于陌。",
      "訓于羣帥，拳勇來格。",
      "公曰徐之，無恃頟頟。",
      "式和爾容，惟義之宅。"
    ],
    "tags": []
  },
  {
    "title": "皇武 七",
    "author": "柳宗元",
    "paragraphs": [
      "進次于郾，彼昏卒狂。",
      "裒兇鞠頑，鋒蝟斧螗。",
      "赤子匍匐，厥父是亢。",
      "怒其萌芽，以悖太陽。"
    ],
    "tags": []
  },
  {
    "title": "皇武 八",
    "author": "柳宗元",
    "paragraphs": [
      "王旅渾渾，是佚是怙。",
      "既獲敵師，若飢得餔。",
      "蔡兇伊窘，悉起來聚。",
      "左擣其虛，靡愆厥慮。"
    ],
    "tags": []
  },
  {
    "title": "皇武 九",
    "author": "柳宗元",
    "paragraphs": [
      "載闢載袚，丞相是臨。",
      "弛其武刑，諭我德心。",
      "其危既安，有長如林。",
      "曾是讙譊，化爲謳吟。"
    ],
    "tags": []
  },
  {
    "title": "皇武 十",
    "author": "柳宗元",
    "paragraphs": [
      "皇曰來歸，汝復相予。",
      "爵之成國，胙以夏區。",
      "度拜稽首，天子聖神。",
      "度拜稽首，皇祐下人。"
    ],
    "tags": []
  },
  {
    "title": "皇武 十一",
    "author": "柳宗元",
    "paragraphs": [
      "淮夷既平，震是朔南。",
      "宜廟宜郊，以告德音。",
      "歸牛休馬，豐稼于埜。",
      "我武惟皇，永保無疆。"
    ],
    "tags": []
  },
  {
    "title": "方城 一",
    "author": "柳宗元",
    "paragraphs": [
      "方城臨臨，王卒峙之。",
      "匪徼匪競，皇有正命。",
      "皇命于愬，往舒余仁。",
      "踣彼艱頑，柔惠是馴。"
    ],
    "tags": []
  },
  {
    "title": "唐鐃歌妓吹曲十二篇",
    "author": "柳宗元",
    "paragraphs": [
      "晉陽武，奮義威。",
      "煬之渝，德焉歸。",
      "氓畢屠，綏者誰。",
      "皇烈烈，專天機。",
      "號以仁，揚其旗。",
      "日之昇，九土晞。",
      "斥田坼，流洪輝。",
      "有其二，翼餘隋。",
      "斮梟鷔，連熊螭。",
      "枯以肉，勍者羸。",
      "后土蕩，玄穹彌。",
      "合之育，莾然施。",
      "惟德輔，慶無期。"
    ],
    "tags": []
  },
  {
    "title": "長沙驛前南樓感舊",
    "author": "柳宗元",
    "paragraphs": [
      "海鶴一爲別，存亡三十秋。",
      "今來數行淚，獨上驛南樓。"
    ],
    "tags": []
  },
  {
    "title": "種木槲花",
    "author": "柳宗元",
    "paragraphs": [
      "上苑年年占物華，飄零今日在天涯。",
      "祗因長作龍城守，剩種庭前木槲花。"
    ],
    "tags": []
  },
  {
    "title": "雨晴至江渡",
    "author": "柳宗元",
    "paragraphs": [
      "江雨初晴思遠步，日西獨向愚溪渡。",
      "渡頭水落村逕成，撩亂浮槎在高樹。"
    ],
    "tags": []
  },
  {
    "title": "行路難三首 三",
    "author": "柳宗元",
    "paragraphs": [
      "飛雪斷道冰成梁，侯家熾炭雕玉房。",
      "蟠龍吐耀虎喙張，熊蹲豹躑爭低昂。",
      "攢巒叢㟧射朱光，丹霞翠霧飄奇香。",
      "美人四向迴明璫，雪山冰谷晞太陽。",
      "星躔奔走不得止，奄忽雙燕棲虹梁。",
      "風臺露榭生光飾，死灰棄置參與商。",
      "盛時一去貴反賤，桃笙葵扇安可當。"
    ],
    "tags": []
  },
  {
    "title": "雜曲歌辭 離別難",
    "author": "白居易",
    "paragraphs": [
      "綠楊陌上送行人，馬去車回一望塵。",
      "不覺別時紅淚盡，歸來無淚可霑巾。"
    ],
    "tags": []
  },
  {
    "title": "雜曲歌辭 樂世",
    "author": "白居易",
    "paragraphs": [
      "管急絲繁拍漸稠，綠腰宛轉曲終頭。",
      "誠知樂世聲聲樂，老病人聽未免愁。"
    ],
    "tags": []
  },
  {
    "title": "雜曲歌辭 急[樂世]",
    "author": "白居易",
    "paragraphs": [
      "正抽碧線繡紅羅，忽聽黃鶯斂翠蛾。",
      "秋思冬愁春恨望，大都不得意時多。"
    ],
    "tags": []
  },
  {
    "title": "雜曲歌辭 何滿子",
    "author": "白居易",
    "paragraphs": [
      "世傳滿子是人名，臨就刑時曲始成。",
      "一曲四詞歌八疊，從頭便是斷腸聲。"
    ],
    "tags": []
  },
  {
    "title": "雜曲歌辭 竹枝 一",
    "author": "白居易",
    "paragraphs": [
      "瞿塘峽口冷煙低，白帝城頭月向西。",
      "唱到竹枝聲咽處，寒猨晴鳥一時啼。"
    ],
    "tags": []
  },
  {
    "title": "雜曲歌辭 竹枝 二",
    "author": "白居易",
    "paragraphs": [
      "竹枝苦怨怨何人，夜靜山空歇又聞。",
      "蠻兒巴女齊聲唱，愁殺江樓病使君。"
    ],
    "tags": []
  },
  {
    "title": "雜曲歌辭 竹枝 三",
    "author": "白居易",
    "paragraphs": [
      "巴東船舫上巴西，波面風生雨脚齊。",
      "水蓼冷花紅蔟蔟，江蘺溼葉碧萋萋。"
    ],
    "tags": []
  },
  {
    "title": "雜曲歌辭 竹枝 四",
    "author": "白居易",
    "paragraphs": [
      "江畔誰人唱竹枝，前聲斷咽後聲遲。",
      "怪來調苦緣詞苦，多是通州司馬詩。"
    ],
    "tags": []
  },
  {
    "title": "雜曲歌辭 楊柳枝 一",
    "author": "白居易",
    "paragraphs": [
      "一樹春風萬萬枝，嫩於金色軟於絲。",
      "永豐西角荒園裏，盡日無人屬阿誰。"
    ],
    "tags": [
      "咏物",
      "柳树",
      "乐府",
      "咏物诗",
      "近代曲辞"
    ]
  },
  {
    "title": "雜曲歌辭 楊柳枝 二",
    "author": "白居易",
    "paragraphs": [
      "一樹衰殘委泥土，雙枝榮耀植天庭。",
      "定知玄象今春後，柳宿光中添兩星。"
    ],
    "tags": [
      "柳树",
      "近代曲辞",
      "乐府"
    ]
  },
  {
    "title": "雜曲歌辭 楊柳枝 三",
    "author": "白居易",
    "paragraphs": [
      "依依嫋嫋復青青，句引清風無限情。",
      "白雪花繁空撲地，綠絲條弱不勝鶯。"
    ],
    "tags": []
  },
  {
    "title": "雜曲歌辭 楊柳枝 四",
    "author": "白居易",
    "paragraphs": [
      "紅板江橋青酒旗，館娃宮暖日斜時。",
      "可憐雨歇東風定，萬樹千條各自垂。"
    ],
    "tags": []
  },
  {
    "title": "雜曲歌辭 浪淘沙 六",
    "author": "白居易",
    "paragraphs": [
      "隨波逐浪到天涯，遷客生還有幾家。",
      "却到帝鄉重富貴，請君莫忘浪淘沙。"
    ],
    "tags": []
  },
  {
    "title": "李都尉古劒",
    "author": "白居易",
    "paragraphs": [
      "古劒寒黯黯，鑄來幾千秋。",
      "白光納日月，紫氣排斗牛。",
      "有客借一觀，愛之不敢求。",
      "湛然玉匣中，秋水澄不流。",
      "至寶有本性，精剛無與儔。",
      "可使寸寸折，不能繞指柔。",
      "願快直士心，將斷佞臣頭。",
      "不願報小怨，夜半刺私讎。",
      "勸君慎所用，無作神兵羞。"
    ],
    "tags": [
      "写剑",
      "咏物诗",
      "咏物",
      "讽喻"
    ]
  },
  {
    "title": "慈烏夜啼",
    "author": "白居易",
    "paragraphs": [
      "慈烏失其母，啞啞吐哀音。",
      "晝夜不飛去，經年守故林。",
      "夜夜夜半啼，聞者爲霑襟。",
      "聲中如告訴，未盡反哺心。",
      "百鳥豈無母，爾獨哀怨深。",
      "應是母慈重，使爾悲不任。",
      "昔有吳起者，母歿喪不臨。",
      "嗟哉斯徒輩，其心不如禽。",
      "慈烏復慈烏，鳥中之曾參。"
    ],
    "tags": [
      "讽刺",
      "母亲",
      "写鸟",
      "鸟"
    ]
  },
  {
    "title": "續古詩十首 六",
    "author": "白居易",
    "paragraphs": [
      "栖栖遠方士，讀書三十年。",
      "業成無知己，徒步來入關。",
      "長安多王候，英俊競攀援。",
      "幸隨衆賓末，得厠門館間。",
      "東閤有旨酒，中堂有管弦。",
      "何爲向隅客，對此不開顏。",
      "富貴無是非，主人終日歡。",
      "貧賤多悔尤，客子中夜歎。",
      "歸去復歸去，故鄉貧亦安。"
    ],
    "tags": []
  },
  {
    "title": "和荅詩十首 和思歸樂",
    "author": "白居易",
    "paragraphs": [
      "山中不栖鳥，夜半聲嚶嚶。",
      "似道思歸樂，行人掩泣聽。",
      "皆疑此山路，遷客多南征。",
      "憂憤氣不散，結化爲精靈。",
      "我謂此山鳥，本不因人生。",
      "人心自懷土，想作思歸鳴。",
      "孟嘗平居時，娛耳琴泠泠。",
      "雍門一言感，未奏淚霑纓。",
      "魏武銅雀妓，日與歡樂幷。",
      "一旦西陵望，欲歌先涕零。",
      "峽猨亦何意，隴水復何情。",
      "爲入愁人耳，皆爲腸斷聲。",
      "請看元侍御，亦宿此郵亭。",
      "因聽思歸鳥，神氣獨安寧。",
      "問君何以然，道勝心自平。",
      "雖爲南遷客，如在長安城。",
      "云得此道來，何慮復何營。",
      "窮達有前定，憂喜無交爭。",
      "所以事君日，持憲立大庭。",
      "雖有迴天力，撓之終不傾。",
      "況始三十餘，年少有直名。",
      "心中志氣大，眼前爵祿輕。",
      "君恩若雨露，君威若雷霆。",
      "退不苟免難，進不曲求榮。",
      "在火辨玉性，經霜識松貞。",
      "展禽任三黜，靈均長獨醒。",
      "獲戾自東洛，貶官向南荆。",
      "再拜辭闕下，長揖別公卿。",
      "荆州又非遠，驛路半月程。",
      "漢水照天碧，楚山插雲青。",
      "江陵橘似珠，宜城酒如餳。",
      "誰謂譴謫去，未妨遊賞行。",
      "人生百歲內，天地暫寓形。",
      "太倉一稊米，大海一浮萍。",
      "身委逍遙篇，心付頭陀經。",
      "尚達死生觀，寧爲寵辱驚。",
      "中懷苟有主，外物安能縈。",
      "任意思歸樂，聲聲啼到明。"
    ],
    "tags": []
  },
  {
    "title": "新樂府 胡旋女\t戒近習也",
    "author": "白居易",
    "paragraphs": [
      "胡旋女，胡旋女，心應弦，手應鼓。",
      "弦鼓一聲雙袖舉，迴雪飄颻轉蓬舞。",
      "左旋右轉不知疲，千匝萬周無已時。",
      "人間物類無可比，奔車輪緩旋風遲。",
      "曲終再拜謝天子，天子爲之微啓齒。",
      "胡旋女，出康居，徒勞東來萬里餘。",
      "中原自有胡旋者，鬬妙爭能爾不如。",
      "天寶季年時欲變，臣妾人人學圜轉。",
      "中有太真外祿山，二人最道能胡旋。",
      "棃花園中冊作妃，金雞障下養爲兒。",
      "祿山胡旋迷君眼，兵過黃河疑未反。",
      "貴妃胡旋惑君心，死棄馬嵬念更深。",
      "從茲地軸天維轉，五十年來制不禁。",
      "胡旋女，莫空舞，數唱此歌悟明主。"
    ],
    "tags": [
      "黄河"
    ]
  },
  {
    "title": "新樂府 鹽商婦\t惡幸人也",
    "author": "白居易",
    "paragraphs": [
      "鹽商婦，多金帛，不事田農與蠶績。",
      "南北東西不失家，風水爲鄉船作宅。",
      "本是揚州小家女，嫁得西江大商客。",
      "綠鬟富去金釵多，皓腕肥來銀釧窄。",
      "前呼蒼頭後叱婢，問爾因何得如此。",
      "壻作鹽商十五年，不屬州縣屬天子。",
      "每年鹽利入官時，少入官家多入私。",
      "官家利薄私家厚，鹽鐵尚書遠不知。",
      "何況江頭魚米賤，紅膾黃橙香稻飯。",
      "飽食濃妝倚柁樓，兩朵紅顋花欲綻。",
      "鹽商婦，有幸嫁鹽商。",
      "終朝美飯食，終歲好衣裳。",
      "好衣美食來何處，亦須慙媿桑弘羊。",
      "桑弘羊，死已久，不獨漢時今亦有。"
    ],
    "tags": []
  },
  {
    "title": "和錢員外禁中夙興見示",
    "author": "白居易",
    "paragraphs": [
      "窗白星漢曙，窗暖燈火餘。",
      "坐卷朱裏幕，看封紫泥書。",
      "窅窅鐘漏盡，曈曈霞景初。",
      "樓臺紅照曜，松竹青扶疎。",
      "君愛此時好，回頭特謂余。",
      "不知上清界，曉景復何如。"
    ],
    "tags": []
  },
  {
    "title": "效陶潛體詩十六首 十一",
    "author": "白居易",
    "paragraphs": [
      "煙霞隔懸圃，風波限瀛州。",
      "我豈不欲往，大海路阻修。",
      "神仙但聞說，靈藥不可求。",
      "長生無得者，舉世如蜉蝣。",
      "逝者不重迴，存者難久留。",
      "踟躕未死間，何苦懷百憂。",
      "念此忽內熱，坐看成白頭。",
      "舉杯還獨飲，顧影自獻酬。",
      "心與口相約，未醉勿言休。",
      "今朝不盡醉，知有明朝不。",
      "不見郭門外，纍纍墳與丘。",
      "月明愁殺人，黃蒿風颼颼。",
      "死者若有知，悔不秉燭遊。"
    ],
    "tags": []
  },
  {
    "title": "觀稼",
    "author": "白居易",
    "paragraphs": [
      "世役不我牽，身心常自若。",
      "晚出看田畝，閑行旁村落。",
      "纍纍繞場稼，嘖嘖羣飛雀。",
      "年豐豈獨人，禽鳥聲亦樂。",
      "田翁逢我喜，默起具尊杓。",
      "斂手笑相延，社酒有殘酌。",
      "媿茲勤且敬，藜杖爲淹泊。",
      "言動任天真，未覺農人惡。",
      "停杯問生事，夫種妻兒穫。",
      "筋力苦疲勞，衣食常單薄。",
      "自慙祿仕者，曾不營農作。",
      "飽食無所勞，何殊衛人鶴。"
    ],
    "tags": []
  },
  {
    "title": "宿簡寂觀",
    "author": "白居易",
    "paragraphs": [
      "巖白雲尚屯，林紅葉初隕。",
      "秋光引閑步，不知身遠近。",
      "夕投靈洞宿，臥覺塵機泯。",
      "名利心既忘，市朝夢亦盡。",
      "暫來尚如此，況乃終身隱。",
      "何以療夜飢，一匙雲母粉。"
    ],
    "tags": []
  },
  {
    "title": "截樹",
    "author": "白居易",
    "paragraphs": [
      "種樹當前軒，樹高柯葉繁。",
      "惜哉遠山色，隱此蒙籠間。",
      "一朝持斧斤，手自截其端。",
      "萬葉落頭上，千峰來面前。",
      "忽似決雲霧，豁達覩青天。",
      "又如所念人，久別一款顏。",
      "始有清風至，稍見飛鳥還。",
      "開懷東南望，目遠心遼然。",
      "人各有偏好，物莫能兩全。",
      "豈不愛柔條，不如見青山。"
    ],
    "tags": []
  },
  {
    "title": "桐樹館重題",
    "author": "白居易",
    "paragraphs": [
      "階前下馬時，梁上題詩處。",
      "慘澹病使君，蕭疎老松樹。",
      "自嗟還自哂，又向杭州去。"
    ],
    "tags": []
  },
  {
    "title": "三年爲刺史二首 一",
    "author": "白居易",
    "paragraphs": [
      "三年爲刺史，無政在人口。",
      "唯向城郡中，題詩十餘首。",
      "慙非甘棠詠，豈有思人不。"
    ],
    "tags": []
  },
  {
    "title": "初見白髮",
    "author": "白居易",
    "paragraphs": [
      "白髮生一莖，朝來明鏡裏。",
      "勿言一莖少，滿頭從此始。",
      "青山方遠別，黃綬初從仕。",
      "未料容鬢間，蹉跎忽如此。"
    ],
    "tags": []
  },
  {
    "title": "別楊穎士盧克柔殷堯藩",
    "author": "白居易",
    "paragraphs": [
      "倦鳥暮歸林，浮雲晴歸山。",
      "獨有行路子，悠悠不知還。",
      "人生苦營營，終日羣動間。",
      "所務雖不同，同歸於不閑。",
      "扁舟來楚鄉，匹馬往秦關。",
      "離憂繞心曲，宛轉如循環。",
      "且持一杯酒，聊以開愁顏。"
    ],
    "tags": []
  },
  {
    "title": "觀兒戲",
    "author": "白居易",
    "paragraphs": [
      "髫齔七八歲，綺紈三四兒。",
      "弄塵復鬭草，盡日樂嬉嬉。",
      "堂上長年客，鬢間新有絲。",
      "一看竹馬戲，每憶童騃時。",
      "童騃饒戲樂，老大多憂悲。",
      "靜念彼與此，不知誰是癡。"
    ],
    "tags": []
  },
  {
    "title": "再到襄陽訪問舊居",
    "author": "白居易",
    "paragraphs": [
      "昔到襄陽日，髯髯初有髭。",
      "今過襄陽日，髭鬢半成絲。",
      "舊遊都是夢，乍到忽如歸。",
      "東郭蓬蒿宅，荒涼今屬誰。",
      "故知多零落，閭井亦遷移。",
      "獨有秋江水，煙波似舊時。"
    ],
    "tags": []
  },
  {
    "title": "秋槿",
    "author": "白居易",
    "paragraphs": [
      "風露颯已冷，天色亦黃昏。",
      "中庭有槿花，榮落同一晨。",
      "秋開已寂莫，夕隕何紛紛。",
      "正憐少顏色，復歎不逡巡。",
      "感此因念彼，懷哉聊一陳。",
      "男兒老富貴，女子晚婚姻。",
      "頭白始得志，色衰方事人。",
      "後時不獲已，安得如青春。"
    ],
    "tags": []
  },
  {
    "title": "開元寺東池早春",
    "author": "白居易",
    "paragraphs": [
      "池水暖溫暾，水清波瀲灩。",
      "簇簇青泥中，新蒲葉如劒。",
      "梅房小白裹，柳彩輕黃染。",
      "順氣草熏熏，適情鷗汎汎。",
      "舊遊成夢寐，往事隨陽焱。",
      "芳物感幽懷，一動平生念。"
    ],
    "tags": []
  },
  {
    "title": "送張山人歸嵩陽",
    "author": "白居易",
    "paragraphs": [
      "黃昏慘慘天微雪，修行坊西鼓聲絕。",
      "張生馬瘦衣且單，夜扣柴門與我別。",
      "媿君冒寒來別我，爲君酤酒張燈火。",
      "酒酣火煖與君言，何事入關又出關。",
      "荅云前年偶下山，四十餘月客長安。",
      "長安古來名利地，空手無金行路難。",
      "朝遊九城陌，肥馬輕車欺殺客。",
      "暮宿五侯門，殘茶冷酒愁殺人。",
      "春明門，門前便是嵩山路。",
      "幸有雲泉容此身，明日辭君且歸去。"
    ],
    "tags": []
  },
  {
    "title": "題故曹王宅",
    "author": "白居易",
    "paragraphs": [
      "甲第何年置，朱門此地開。",
      "山當賓閣出，溪繞妓堂迴。",
      "覆井桐新長，陰窗竹舊栽。",
      "池荒紅菡萏，砌老綠莓苔。",
      "捐館梁王去，思人楚客來。",
      "西園飛蓋處，依舊月裴回。"
    ],
    "tags": []
  },
  {
    "title": "遊雲居寺贈穆三十六地主",
    "author": "白居易",
    "paragraphs": [
      "亂峰深處雲居路，共蹋花行獨惜春。",
      "勝地本來無定主，大都山屬愛山人。"
    ],
    "tags": []
  },
  {
    "title": "秋江晚泊",
    "author": "白居易",
    "paragraphs": [
      "扁舟泊雲島，倚櫂念鄉國。",
      "四望不見人，煙江澹秋色。",
      "客心貧易動，日入愁未息。"
    ],
    "tags": []
  },
  {
    "title": "題李十一東亭",
    "author": "白居易",
    "paragraphs": [
      "相思夕上松臺立，蛩思蟬聲滿耳秋。",
      "惆悵東亭風月好，主人今夜在鄜州。"
    ],
    "tags": []
  },
  {
    "title": "微之宅殘牡丹",
    "author": "白居易",
    "paragraphs": [
      "殘紅零落無人賞，雨打風摧花不全。",
      "諸處見時猶悵望，況當元九小亭前。"
    ],
    "tags": []
  },
  {
    "title": "酬和元九東川路詩十二首 嘉陵夜有懷二首 一",
    "author": "白居易",
    "paragraphs": [
      "露濕牆花春意深，西廊月上半牀陰。",
      "憐君獨臥無言語，唯我知君此夜心。"
    ],
    "tags": []
  },
  {
    "title": "聞蟲",
    "author": "白居易",
    "paragraphs": [
      "暗蟲唧唧夜緜緜，況是秋陰欲雨天。",
      "猶恐愁人暫得睡，聲聲移近臥牀前。"
    ],
    "tags": [
      "秋天",
      "动物"
    ]
  },
  {
    "title": "重傷小女子",
    "author": "白居易",
    "paragraphs": [
      "學人言語凭牀行，嫩似花房脆似瓊。",
      "纔知恩愛迎三歲，未辨東西過一生。",
      "汝異下殤應殺禮，吾非上聖詎忘情。",
      "傷心自歎鳩巢拙，長墮春雛養不成。"
    ],
    "tags": []
  },
  {
    "title": "得微之到官後書備知通州之事悵然有感因成四章 一",
    "author": "白居易",
    "paragraphs": [
      "來書子細說通州，州在山根峽岸頭。",
      "四面千重火雲合，中心一道瘴江流。",
      "蟲蛇白晝攔官道，蚊蚋黃昏撲郡樓。",
      "何罪遣君居此地，天高無處問來由。"
    ],
    "tags": []
  },
  {
    "title": "雨中題衰柳",
    "author": "白居易",
    "paragraphs": [
      "濕屈青條折，寒飄黃葉多。",
      "不知秋雨意，更遣欲如何。"
    ],
    "tags": []
  },
  {
    "title": "荅春",
    "author": "白居易",
    "paragraphs": [
      "草煙低重水花明，從道風光似帝京。",
      "其奈山猨江上叫，故鄉無此斷腸聲。"
    ],
    "tags": []
  },
  {
    "title": "百花亭",
    "author": "白居易",
    "paragraphs": [
      "朱檻在空虛，涼風八月初。",
      "山形如峴首，江色似桐廬。",
      "佛寺乘船入，人家枕水居。",
      "高亭仍有月，今夜宿何如。"
    ],
    "tags": []
  },
  {
    "title": "重題 一",
    "author": "白居易",
    "paragraphs": [
      "喜入山林初息影，厭趨朝市久勞生。",
      "早年薄有煙霞志，歲晚深諳世俗情。",
      "已許虎溪雲裏臥，不爭龍尾道前行。",
      "從茲耳界應清淨，免見啾啾毀譽聲。"
    ],
    "tags": []
  },
  {
    "title": "編集拙詩成一十五卷因題卷末戲贈元九李二十",
    "author": "白居易",
    "paragraphs": [
      "一篇長恨有風情，十首秦吟近正聲。",
      "每被老元偷格律，苦教短李伏歌行。",
      "世間富貴應無分，身後文章合有名。",
      "莫怪氣粗言語大，新排十五卷詩成。"
    ],
    "tags": [
      "抒怀",
      "友情"
    ]
  },
  {
    "title": "病起",
    "author": "白居易",
    "paragraphs": [
      "病不出門無限時，今朝強出與誰期。",
      "經年不上江樓醉，勞動春風颺酒旗。"
    ],
    "tags": []
  },
  {
    "title": "荅元八郎中楊十二博士",
    "author": "白居易",
    "paragraphs": [
      "身覺浮雲無所著，心同止水有何情。",
      "但知瀟灑疎朝市，不要崎嶇隱姓名。",
      "盡日觀魚臨澗坐，有時隨鹿上山行。",
      "誰能拋得人間事，來共騰騰過此生。"
    ],
    "tags": []
  },
  {
    "title": "別草堂三絕句 三",
    "author": "白居易",
    "paragraphs": [
      "三間茅舍向山開，一帶山泉遶舍迴。",
      "山色泉聲莫惆悵，三年官滿却歸來。"
    ],
    "tags": []
  },
  {
    "title": "和李澧州題韋開州經藏詩",
    "author": "白居易",
    "paragraphs": [
      "既悟蓮花藏，須遺貝葉書。",
      "菩提無處所，文字本空虛。",
      "觀指非知月，忘筌是得魚。",
      "聞君登彼岸，捨筏復何如。"
    ],
    "tags": []
  },
  {
    "title": "感春",
    "author": "白居易",
    "paragraphs": [
      "巫峽中心郡，巴城四面春。",
      "草青臨水地，頭白見花人。",
      "憂喜皆心火，榮枯是眼塵。",
      "除非一杯酒，何物更關身。"
    ],
    "tags": []
  },
  {
    "title": "德宗皇帝挽歌詞四首 四",
    "author": "白居易",
    "paragraphs": [
      "夢減三齡壽，哀延七月期。",
      "寢園愁望遠，宮仗哭行遲。",
      "雲日添寒慘，笳簫向晚悲。",
      "因山有遺詔，如葬漢文時。"
    ],
    "tags": []
  },
  {
    "title": "中書連直寒食不歸因懷元九",
    "author": "白居易",
    "paragraphs": [
      "去歲清明日，南巴古郡樓。",
      "今年寒食夜，西省鳳池頭。",
      "併上新人直，難隨舊伴遊。",
      "誠知視草貴，未免對花愁。",
      "鬢髮莖莖日，光陰寸寸流。",
      "經春不同宿，何異在忠州。"
    ],
    "tags": []
  },
  {
    "title": "寄遠",
    "author": "白居易",
    "paragraphs": [
      "欲忘忘未得，欲去去無由。",
      "兩腋不生翅，二毛空滿頭。",
      "坐看新落葉，行上最高樓。",
      "暝色無邊際，茫茫盡眼愁。"
    ],
    "tags": []
  },
  {
    "title": "送嚴大夫赴桂州",
    "author": "白居易",
    "paragraphs": [
      "地壓坤方重，官兼憲府雄。",
      "桂林無瘴氣，柏署有清風。",
      "山水衙門外，旌旗艛艓中。",
      "大夫應絕席，詩酒與誰同。"
    ],
    "tags": []
  },
  {
    "title": "不睡",
    "author": "白居易",
    "paragraphs": [
      "燄短寒缸盡，聲長曉漏遲。",
      "年衰自無睡，不是守三尸。"
    ],
    "tags": []
  },
  {
    "title": "病中對病鶴",
    "author": "白居易",
    "paragraphs": [
      "同病病夫憐病鶴，精神不損翅翎傷。",
      "未堪再舉摩霄漢，只合相隨覓稻粱。",
      "但作悲吟和嘹唳，難將俗貌對昂藏。",
      "唯應一事宜爲伴，我髮君毛俱似霜。"
    ],
    "tags": []
  },
  {
    "title": "東樓南望八韻",
    "author": "白居易",
    "paragraphs": [
      "不厭東南望，江樓對海門。",
      "風濤生有信，天水合無痕。",
      "鷁帶雲帆動，鷗和雪浪翻。",
      "魚鹽聚爲市，煙火起成村。",
      "日脚金波碎，峰頭鈿點繁。",
      "送秋千里雁，報暝一聲猿。",
      "已豁煩襟悶，仍開病眼昏。",
      "郡中登眺處，無勝此東軒。"
    ],
    "tags": []
  },
  {
    "title": "湖上醉中代諸妓寄嚴郎中",
    "author": "白居易",
    "paragraphs": [
      "笙歌杯酒正歡娛，忽憶仙郎望帝都。",
      "借問連宵直南省，何如盡日醉西湖。",
      "蛾眉別久心知否，雞舌含多口厭無。",
      "還有些些惆悵事，春來山路見蘼蕪。"
    ],
    "tags": [
      "西湖"
    ]
  },
  {
    "title": "題故元少尹集後二首 一",
    "author": "白居易",
    "paragraphs": [
      "黃壤詎知我，白頭徒憶君。",
      "唯將老年淚，一灑故人文。"
    ],
    "tags": []
  },
  {
    "title": "憶舊遊",
    "author": "白居易",
    "paragraphs": [
      "憶舊遊，舊遊安在哉。",
      "舊遊之人半白首，舊遊之地多蒼苔。",
      "江南舊遊凡幾處，就中最憶吳江隈。",
      "長洲苑綠柳萬樹，齊雲樓春酒一杯。",
      "閶門曉嚴旗鼓出，臯橋夕鬧船舫迴。",
      "修蛾慢臉燈下醉，急管繁弦頭上催。",
      "六七年前狂爛熳，三千里外思裴回。",
      "李娟張態一春夢，周五殷三歸夜臺。",
      "虎丘月色爲誰好，娃宮花枝應自開。",
      "賴得劉郎解吟詠，江山氣色合歸來。"
    ],
    "tags": []
  },
  {
    "title": "秋池二首 二",
    "author": "白居易",
    "paragraphs": [
      "朝衣薄且健，晚簟清仍滑。",
      "社近燕影稀，雨餘蟬聲歇。",
      "閑中得詩境，此境幽難說。",
      "露荷珠自傾，風竹玉相戛。",
      "誰能一同宿，共翫新秋月。",
      "暑退早涼歸，池邊好時節。"
    ],
    "tags": []
  },
  {
    "title": "寄情",
    "author": "白居易",
    "paragraphs": [
      "灼灼早春梅，東南枝最早。",
      "持來翫未足，花向手中老。",
      "芳香銷掌握，悵望生懷抱。",
      "豈無後開花，念此先開好。"
    ],
    "tags": []
  },
  {
    "title": "柳絮",
    "author": "白居易",
    "paragraphs": [
      "三月盡是頭白日，與春老別更依依。",
      "憑鶯爲向楊花道，絆惹春風莫放歸。"
    ],
    "tags": []
  },
  {
    "title": "洛下寓居",
    "author": "白居易",
    "paragraphs": [
      "秋館清涼日，書因解悶看。",
      "夜窗幽獨處，琴不爲人彈。",
      "遊宴慵多廢，趨朝老漸難。",
      "禪僧教斷酒，道士勸休官。",
      "渭曲莊猶在，錢唐俸尚殘。",
      "如能便歸去，亦不至飢寒。"
    ],
    "tags": []
  },
  {
    "title": "汎小䑳二首 二",
    "author": "白居易",
    "paragraphs": [
      "船緩進，水平流。",
      "一莖竹篙剔船尾，兩幅青幕覆船頭。",
      "亞竹亂藤多照岸，如從鳳口向湖州。"
    ],
    "tags": []
  },
  {
    "title": "秋寄微之十二韻",
    "author": "白居易",
    "paragraphs": [
      "娃館松江北，稽城浙水東。",
      "屈君爲長吏，伴我作衰翁。",
      "旌斾知非遠，煙雲望不通。",
      "忙多對酒榼，興少閱詩筒。",
      "淡白秋來日，疎涼雨後風。",
      "餘霞數片綺，新月一張弓。",
      "影滿衰桐樹，香凋晚蕙叢。",
      "飢啼春穀鳥，寒怨絡絲蟲。",
      "覽鏡頭雖白，聽歌耳未聾。",
      "老愁從此遣，醉笑與誰同。",
      "清旦方堆案，黃昏始退公。",
      "可憐朝暮景，銷在兩衙中。"
    ],
    "tags": []
  },
  {
    "title": "郡中閑獨寄微之及崔湖州",
    "author": "白居易",
    "paragraphs": [
      "少年賓旅非吾輩，晚歲簪纓束我身。",
      "酒散更無同宿客，詩成長作獨吟人。",
      "蘋洲會面知何日，鏡水離心又一春。",
      "兩處也應相憶在，官高年長少情親。"
    ],
    "tags": []
  },
  {
    "title": "自思益寺次楞伽寺作",
    "author": "白居易",
    "paragraphs": [
      "朝從思益峰遊後，晚到楞伽寺歇時。",
      "照水姿容雖已老，上山筋力未全衰。",
      "行逢禪客多相問，坐倚漁舟一自思。",
      "猶去懸車十五載，休官非早亦非遲。"
    ],
    "tags": []
  },
  {
    "title": "琴茶",
    "author": "白居易",
    "paragraphs": [
      "兀兀寄形羣動內，陶陶任性一生間。",
      "自拋官後春多醉，不讀書來老更閑。",
      "琴裏知聞唯淥水，茶中故舊是蒙山。",
      "窮通行止長相伴，誰道吾今無往還。"
    ],
    "tags": [
      "爱国",
      "生活"
    ]
  },
  {
    "title": "酬皇甫賓客",
    "author": "白居易",
    "paragraphs": [
      "閑官兼慢使，著處易停輪。",
      "況欲逢新歲，仍初見故人。",
      "冒寒尋到洛，待煖始歸秦。",
      "亦擬同攜手，城東畧看春。"
    ],
    "tags": []
  },
  {
    "title": "曲江有感",
    "author": "白居易",
    "paragraphs": [
      "曲江西岸又春風，萬樹花前一老翁。",
      "遇酒逢花還且醉，若論惆悵事何窮。"
    ],
    "tags": []
  },
  {
    "title": "柘枝詞",
    "author": "白居易",
    "paragraphs": [
      "柳闇長廊合，花深小院開。",
      "蒼頭鋪錦褥，皓腕捧銀桮。",
      "繡帽珠稠綴，香衫袖窄裁。",
      "將軍拄毬杖，看按柘枝來。"
    ],
    "tags": []
  },
  {
    "title": "贈王山人",
    "author": "白居易",
    "paragraphs": [
      "玉芝觀裏王居士，服氣餐霞善養身。",
      "夜後不聞龜喘息，秋來唯長鶴精神。",
      "容顏盡怪長如故，名姓多疑不是真。",
      "貴重榮華輕壽命，知君悶見世間人。"
    ],
    "tags": []
  },
  {
    "title": "和春深二十首 十八",
    "author": "白居易",
    "paragraphs": [
      "何處春深好，春深嫁女家。",
      "紫排襦上雉，黃帖鬢邊花。",
      "轉燭初移障，鳴環欲上車。",
      "青衣傳氈褥，錦繡一條斜。"
    ],
    "tags": []
  },
  {
    "title": "寄劉蘇州",
    "author": "白居易",
    "paragraphs": [
      "去年八月哭微之，今年八月哭敦詩。",
      "何堪老淚交流日，多是秋風搖落時。",
      "泣罷幾迴深自念，情來一倍苦相思。",
      "同年同病同心事，除却蘇州更是誰。"
    ],
    "tags": []
  },
  {
    "title": "同崔十八寄元浙東王陝州",
    "author": "白居易",
    "paragraphs": [
      "未能同隱雲林下，且復相招祿仕間。",
      "隨月有錢勝賣藥，終年無事抵歸山。",
      "鏡湖水遠何由汎，棠樹枝高不易攀。",
      "惆悵八科殘四在，兩人榮鬧兩人閑。"
    ],
    "tags": []
  },
  {
    "title": "勸酒十四首 不如來飲酒七首 四",
    "author": "白居易",
    "paragraphs": [
      "莫事長征去，辛勤難具論。",
      "何曾畫麟閣，祗是老轅門。",
      "蟣蝨衣中物，刀槍面上痕。",
      "不如來飲酒，合眼醉昏昏。"
    ],
    "tags": []
  },
  {
    "title": "和杜錄事題紅葉",
    "author": "白居易",
    "paragraphs": [
      "寒山十月旦，霜葉一時新。",
      "似燒非因火，如花不待春。",
      "連行排絳帳，亂落剪紅巾。",
      "解駐籃轝看，風前唯兩人。"
    ],
    "tags": []
  },
  {
    "title": "和微之歎槿花",
    "author": "白居易",
    "paragraphs": [
      "朝榮殊可惜，暮落實堪嗟。",
      "若向花中比，猶應勝眼花。"
    ],
    "tags": []
  },
  {
    "title": "水堂醉臥問杜三十一",
    "author": "白居易",
    "paragraphs": [
      "聞君洛下住多年，何處春流最可憐？",
      "爲問魏王堤岸下，何如同德寺門前。",
      "無妨水色堪閑翫，不得泉聲伴醉眠。",
      "那似此堂簾幕底，連明連夜碧潺湲。"
    ],
    "tags": []
  },
  {
    "title": "再授賓客分司",
    "author": "白居易",
    "paragraphs": [
      "優穩四皓官，清崇三品列。",
      "伊予再塵忝，內媿非才哲。",
      "俸錢七八萬，給受無虛月。",
      "分命在東司，又不勞朝謁。",
      "既資閑養疾，亦賴慵藏拙。",
      "賓友得從容，琴觴恣怡悅。",
      "乘籃城外去，繫馬花前歇。",
      "六遊金谷春，五看龍門雪。",
      "吾若默無語，安知吾快活。",
      "吾欲更盡言，復恐人豪奪。",
      "應爲時所笑，苦惜分司闕。",
      "但問適意無，豈論官冷熱。"
    ],
    "tags": []
  },
  {
    "title": "送呂漳州",
    "author": "白居易",
    "paragraphs": [
      "今朝一壺酒，言送漳州牧。",
      "半自要閑遊，愛花憐草綠。",
      "花前下鞍馬，草上攜絲竹。",
      "行客飲數桮，主人歌一曲。",
      "端居惜風景，屢出勞僮僕。",
      "獨醉似無名，借君作題目。"
    ],
    "tags": []
  },
  {
    "title": "途中作",
    "author": "白居易",
    "paragraphs": [
      "早起上肩舁，一杯平旦醉。",
      "晚憩下肩舁，一覺殘春睡。",
      "身不經營物，心不思量事。",
      "但恐綺與里，只如吾氣味。"
    ],
    "tags": []
  },
  {
    "title": "十二月二十三日作兼呈晦叔",
    "author": "白居易",
    "paragraphs": [
      "案頭曆日雖未盡，向後唯殘六七行。",
      "牀下酒瓶雖不滿，猶應醉得兩三場。",
      "病身不許依年老，拙宦虛教逐日忙。",
      "聞健偷閑且勤飲，一杯之外莫思量。"
    ],
    "tags": []
  },
  {
    "title": "重修香山寺畢題二十二韻以紀之",
    "author": "白居易",
    "paragraphs": [
      "闕塞龍門口，祇園鷲嶺頭。",
      "曾隨減劫壞，今遇勝緣修。",
      "再瑩新金剎，重裝舊石樓。",
      "病僧皆引起，忙客亦淹留。",
      "四望窮沙界，孤標出贍州。",
      "地圖鋪洛邑，天柱倚崧丘。",
      "兩面蒼蒼岸，中心瑟瑟流。",
      "波翻八灘雪，堰護一潭油。",
      "臺殿朝彌麗，房廊夜更幽。",
      "千花高下塔，一葉往來舟。",
      "岫合雲初吐，林開霧半收。",
      "靜聞樵子語，遠聽棹郎謳。",
      "官散殊無事，身閑甚自由。",
      "吟來攜筆硯，宿去抱衾裯。",
      "霽月當窗白，涼風滿簟秋。",
      "煙香封藥竈，泉冷洗茶甌。",
      "南祖心應學，西方社可投。",
      "先宜知止足，次要悟浮休。",
      "覺路隨方樂，迷塗到老愁。",
      "須除愛名障，莫作戀家囚。",
      "便合窮年住，何言竟日遊。",
      "可憐終老地，此是我菟裘。"
    ],
    "tags": []
  },
  {
    "title": "池上閑吟二首 二",
    "author": "白居易",
    "paragraphs": [
      "非莊非宅非蘭若，竹樹池亭十畝餘。",
      "非道非僧非俗吏，褐裘烏帽閉門居。",
      "夢遊信意寧殊蝶，心樂身閑便是魚。",
      "雖未定知生與死，其間勝負兩何如。"
    ],
    "tags": []
  },
  {
    "title": "楊柳枝詞八首 七",
    "author": "白居易",
    "paragraphs": [
      "葉含濃露如啼眼，枝褭輕風似舞腰。",
      "小樹不禁攀折苦，乞君留取兩三條。"
    ],
    "tags": []
  },
  {
    "title": "早秋登天宮寺閣贈諸客",
    "author": "白居易",
    "paragraphs": [
      "天宮閣上醉蕭辰，絲管閑聽酒慢巡。",
      "爲向涼風清景道，今朝屬我兩三人。"
    ],
    "tags": []
  },
  {
    "title": "池上二絕 二",
    "author": "白居易",
    "paragraphs": [
      "小娃撐小艇，偷採白蓮迴。",
      "不解藏踪跡，浮萍一道開。"
    ],
    "tags": [
      "儿童",
      "生活"
    ]
  },
  {
    "title": "殘酌晚餐",
    "author": "白居易",
    "paragraphs": [
      "閑傾殘酒後，煖擁小爐時。",
      "舞看新翻曲，歌聽自作詞。",
      "魚香肥潑火，飯細滑流匙。",
      "除却慵饞外，其餘盡不知。"
    ],
    "tags": []
  },
  {
    "title": "無長物",
    "author": "白居易",
    "paragraphs": [
      "莫訝家居窄，無嫌活計貧。",
      "只緣無長物，始得作閑人。",
      "青竹單牀簟，烏紗獨幅巾。",
      "其餘皆稱是，亦足奉吾身。"
    ],
    "tags": []
  },
  {
    "title": "與夢得偶同到敦詩宅感而題壁",
    "author": "白居易",
    "paragraphs": [
      "山東纔副蒼生願，川上俄驚逝水波。",
      "履道淒涼新第宅，宣城零落舊笙歌。",
      "園荒唯有薪堪採，門冷兼無雀可羅。",
      "今日相逢偶同到，傷心不是故經過。"
    ],
    "tags": []
  },
  {
    "title": "長齋月滿寄思黯",
    "author": "白居易",
    "paragraphs": [
      "一日不見如三月，一月相思如七年。",
      "似隔山河千里地，仍當風雨九秋天。",
      "明朝齋滿相尋去，挈榼抱衾同醉眠。"
    ],
    "tags": []
  },
  {
    "title": "早夏曉興贈夢得",
    "author": "白居易",
    "paragraphs": [
      "窗明簾薄透朝光，臥整巾簪起下牀。",
      "背壁燈殘經宿焰，開箱衣帶隔年香。",
      "無情亦任他春去，不醉爭銷得晝長。",
      "一部清商一壺酒，與君明日暖新堂。"
    ],
    "tags": []
  },
  {
    "title": "初冬即事呈夢得",
    "author": "白居易",
    "paragraphs": [
      "青氈帳暖喜微雪，紅地爐深宜早寒。",
      "走筆小詩能和否，潑醅新酒試嘗看。",
      "僧來乞食因留宿，客到開尊便共歡。",
      "臨老交親零落盡，希君恕我取人寬。"
    ],
    "tags": []
  },
  {
    "title": "病中詩十五首 就暖偶酌戲諸詩酒舊侶",
    "author": "白居易",
    "paragraphs": [
      "低屏軟褥臥藤牀，舁向前軒就日陽。",
      "一足任他爲外物，三杯自要沃中腸。",
      "頭風若見詩應愈，齒折仍誇笑不妨。",
      "細酌徐吟猶得在，舊遊未必便相忘。"
    ],
    "tags": []
  },
  {
    "title": "談氏外孫生三日喜是男偶吟成篇兼戲呈夢得",
    "author": "白居易",
    "paragraphs": [
      "玉芽珠顆小男兒，羅薦蘭湯欲罷時。",
      "芣苢春來盈女手，梧桐老去長孫枝。",
      "慶傳媒氏燕先賀，喜報談家烏預知。",
      "明日貧翁具雞黍，應須酬賽引雛詩。"
    ],
    "tags": []
  },
  {
    "title": "自戲三絕句 心問身",
    "author": "白居易",
    "paragraphs": [
      "心問身云何泰然，嚴冬暖被日高眠。",
      "放君快活知恩否，不早朝來十一年。"
    ],
    "tags": []
  },
  {
    "title": "題牛相公歸仁里宅新成小灘",
    "author": "白居易",
    "paragraphs": [
      "平生見流水，見此轉留連。",
      "況此朱門內，君家新引泉。",
      "伊流決一帶，洛石砌千拳。",
      "與君三伏月，滿耳作潺湲。",
      "深處碧磷磷，淺處清濺濺。",
      "碕岸束嗚咽，沙汀散淪漣。",
      "翻浪雪不盡，澄波空共鮮。",
      "兩岸灩澦口，一泊瀟湘天。",
      "曾作天南客，漂流六七年。",
      "何山不倚杖，何水不停船。",
      "巴峽聲心裏，松江色眼前。",
      "今朝小灘上，能不思悠然。"
    ],
    "tags": []
  },
  {
    "title": "對酒閑吟贈同老者",
    "author": "白居易",
    "paragraphs": [
      "人生七十稀，我年幸過之。",
      "遠行將盡路，春夢欲覺時。",
      "家事口不問，世名心不思。",
      "老既不足歎，病亦不能治。",
      "扶持仰婢僕，將養信妻兒。",
      "飢飽進退食，寒暄加減衣。",
      "聲妓放鄭衛，裘馬脫輕肥。",
      "百事盡除去，尚餘酒與詩。",
      "興來吟一篇，吟罷酒一巵。",
      "不獨適情性，兼用扶衰羸。",
      "雲液灑六腑，陽和生四肢。",
      "於中我自樂，此外吾不知。",
      "寄問同老者，捨此將安歸。",
      "莫學蓬心叟，胷中殘是非。"
    ],
    "tags": []
  },
  {
    "title": "楊六尚書留太湖石在洛下借置庭中因對舉杯寄贈絕句",
    "author": "白居易",
    "paragraphs": [
      "借君片石意何如，置向庭中慰索居。",
      "每就玉山傾一酌，興來如對醉尚書。"
    ],
    "tags": [
      "太湖"
    ]
  },
  {
    "title": "荅客說",
    "author": "白居易",
    "paragraphs": [
      "吾學空門非學仙，恐君此說是虛傳。",
      "海山不是吾歸處，歸即應歸兜率天。"
    ],
    "tags": []
  },
  {
    "title": "贈諸少年",
    "author": "白居易",
    "paragraphs": [
      "少年莫笑我蹉跎，聽我狂翁一曲歌。",
      "入手榮名取雖少，關心穩事得還多。",
      "老慙退馬霑芻秣，高喜歸鴻脫弋羅。",
      "官給俸錢天與壽，些些貧病奈吾何。"
    ],
    "tags": []
  },
  {
    "title": "玉水記方流",
    "author": "白居易",
    "paragraphs": [
      "良璞含章久，寒泉徹底幽。",
      "矩浮光灩灩，方折浪悠悠。",
      "凌亂波紋異，縈迴水性柔。",
      "似風搖淺瀨，疑月落清流。",
      "潛潁應傍達，藏真豈上浮。",
      "玉人如不見，淪棄即千秋。"
    ],
    "tags": []
  },
  {
    "title": "初冬即事憶皇甫十",
    "author": "白居易",
    "paragraphs": [
      "冷竹風成韻，荒街葉作堆。",
      "欲尋聯句卷，先飲煖寒杯。",
      "帽爲迎霜戴，爐因試火開。",
      "時時還有客，終不當君來。"
    ],
    "tags": []
  },
  {
    "title": "宿池上",
    "author": "白居易",
    "paragraphs": [
      "泉來從絕壑，亭敞在中流。",
      "竹密無空岸，松長可絆舟。",
      "蟪蛄潭上夜，河漢島前秋。",
      "異夕期新漲，攜琴却此遊。"
    ],
    "tags": []
  },
  {
    "title": "感懷詩一首",
    "author": "杜牧",
    "paragraphs": [
      "高文會隋季，提劒徇天意。",
      "扶持萬代人，步驟三皇地。",
      "聖云繼之神，神仍用文治。",
      "德澤酌生靈，沈酣薰骨髓。",
      "旄頭騎箕尾，風塵薊門起。",
      "胡兵殺漢兵，屍滿咸陽市。",
      "宣皇走豪傑，談笑開中否。",
      "蟠聯兩河間，燼萌終不弭。",
      "號爲精兵處，齊蔡燕趙魏。",
      "合環千里疆，爭爲一家事。",
      "逆子嫁虜孫，西隣聘東里。",
      "急熱同手足，唱和如宮徵。",
      "法制自作爲，禮文爭僭擬。",
      "壓階螭鬬角，畫屋龍交尾。",
      "署紙日替名，分財賞稱賜。",
      "刳隍𣤮萬尋，繚垣疊千雉。",
      "誓將付孱孫，血絕然方已。",
      "九廟仗神靈，四海爲輸委。",
      "如何七十年，汗赩含羞恥。",
      "韓彭不再生，英衛皆爲鬼。",
      "凶門爪牙輩，穰穰如兒戲。",
      "累聖但日吁，閫外將誰寄。",
      "屯田數十萬，隄防常慴惴。",
      "急征赴軍須，厚賦資凶器。",
      "因隳畫一法，且逐隨時利。",
      "流品極蒙尨，網羅漸離弛。",
      "夷狄日開張，黎元愈憔悴。",
      "邈矣遠太平，蕭然盡煩費。",
      "至於貞元末，風流恣綺靡。",
      "艱極泰循來，元和聖天子。",
      "元和聖天子，英明湯武上。",
      "茅茨覆宮殿，封章綻帷帳。",
      "伍旅拔雄兒，夢卜庸真相。",
      "勃雲走轟霆，河南一平盪。",
      "繼于長慶初，燕趙終舁襁。",
      "攜妻負子來，北闕爭頓顙。",
      "故老撫兒孫，爾生今有望。",
      "茹鯁喉尚隘，負重力未壯。",
      "坐幄無奇兵，吞舟漏疎網。",
      "骨添薊垣沙，血漲滹沱浪。",
      "秖云徒有征，安能問無狀。",
      "一日五諸侯，奔亡如鳥往。",
      "取之難梯天，失之易反掌。",
      "蒼然太行路，翦翦還榛莽。",
      "關西賤男子，誓肉虜杯羹。",
      "請數繫虜事，誰其爲我聽。",
      "蕩蕩乾坤大，曈曈日月明。",
      "叱起文武業，可以豁洪溟。",
      "安得封域內，長有扈苗征。",
      "七十里百里，彼亦何嘗爭。",
      "往往念所至，得醉愁蘇醒。",
      "韜舌辱壯心，叫閽無助聲。",
      "聊書感懷韻，焚之遺賈生。"
    ],
    "tags": []
  },
  {
    "title": "杜秋娘詩",
    "author": "杜牧",
    "paragraphs": [
      "京江水清滑，生女白如脂。",
      "其間杜秋者，不勞朱粉施。",
      "老濞即山鑄，後庭千雙眉。",
      "秋持玉斝醉，與唱金縷衣。",
      "濞既白首叛，秋亦紅淚滋。",
      "吳江落日渡，灞岸綠楊垂。",
      "聯裾見天子，盼眄獨依依。",
      "椒壁懸錦幕，鏡奩蟠蛟螭。",
      "低鬟認新寵，窈裊復融怡。",
      "月上白璧門，桂影涼參差。",
      "金階露新重，閑捻紫簫吹。",
      "莓苔夾城路，南苑鴈初飛。",
      "紅粉羽林仗，獨賜辟邪旗。",
      "歸來煮豹胎，饜飫不能飴。",
      "咸池昇日慶，銅雀分香悲。",
      "雷音後車遠，事往落花時。",
      "燕禖得皇子，壯髪綠緌緌。",
      "畫堂授傅姆，天人親捧持。",
      "虎睛珠絡褓，金盤犀鎮帷。",
      "長楊射熊羆，武帳弄啞咿。",
      "漸拋竹馬劇，稍出舞雞奇。",
      "嶄嶄整冠珮，侍宴坐瑤池。",
      "眉宇儼圖畫，神秀射朝輝。",
      "一尺桐偶人，江充知自欺。",
      "王幽茅土削，秋放故鄉歸。",
      "觚稜拂斗極，回首尚遲遲。",
      "四朝三十載，似夢復疑非。",
      "潼關識舊吏，吏髪已如絲。",
      "却喚吳江渡，舟人那得知。",
      "歸來四隣改，茂苑草菲菲。",
      "清血灑不盡，仰天知問誰。",
      "寒衣一匹素，夜借隣人機。",
      "我昨金陵過，聞之爲歔欷。",
      "自古皆一貫，變化安能推。",
      "夏姬滅兩國，逃作巫臣姬。",
      "西子下姑蘇，一舸逐鴟夷。",
      "織室魏豹俘，作漢太平基。",
      "誤置代籍中，兩朝尊母儀。",
      "光武紹高祖，本係生唐兒。",
      "珊瑚破高齊，作婢舂黃糜。",
      "蕭后去揚州，突厥爲閼氏。",
      "女子固不定，士林亦難期。",
      "射鉤後呼父，釣翁王者師。",
      "無國要孟子，有人毀仲尼。",
      "秦因逐客令，柄歸丞相斯。",
      "安知魏齊首，見斷簀中屍。",
      "給喪蹶張輩，廊廟冠峩危。",
      "珥貂七葉貴，何妨戎虜支。",
      "蘇武却生返，鄧通終死飢。",
      "主張既難測，翻覆亦其宜。",
      "地盡有何物，天外復何之。",
      "指何爲而捉，足何爲而馳。",
      "耳何爲而聽，目何爲而窺。",
      "己身不自曉，此外何思惟。",
      "因傾一樽酒，題作杜秋詩。",
      "愁來獨長詠，聊可以自怡。"
    ],
    "tags": []
  },
  {
    "title": "郡齋獨酌",
    "author": "杜牧",
    "paragraphs": [
      "前年鬢生雪，今年鬚帶霜。",
      "時節序鱗次，古今同鴈行。",
      "甘英窮西海，四萬到洛陽。",
      "東南我所見，北可計幽荒。",
      "中畫一萬國，角角棊布方。",
      "地頑壓不穴，天逈老不僵。",
      "屈指百萬世，過如霹靂忙。",
      "人生落其內，何者爲彭殤。",
      "促束自繫縛，儒衣寬且長。",
      "旗亭雪中過，敢問當壚娘。",
      "我愛李侍中，標標七尺強。",
      "白羽八扎弓，䏶壓綠檀槍。",
      "風前略橫陣，紫髯分兩傍。",
      "淮西萬虎士，怒目不敢當。",
      "功成賜宴麟德殿，猨超鶻掠廣毬場。",
      "三千宮女側頭看，相排踏碎雙明璫。",
      "旌竿幖幖旗㸌㸌，意氣橫鞭歸故鄉。",
      "我愛朱處士，三吳當中央。",
      "罷亞百頃稻，西風吹半黃。",
      "尚可活鄉里，豈唯滿囷倉。",
      "後嶺翠撲撲，前溪碧泱泱。",
      "霧曉起鳧鴈，日晚下牛羊。",
      "叔舅欲飲我，社甕爾來嘗。",
      "伯姊子欲歸，彼亦有壺漿。",
      "西阡下柳塢，東陌繞荷塘。",
      "姻親骨肉舍，烟火遙相望。",
      "太守政如水，長官貪似狼。",
      "征輸一云畢，任爾自存亡。",
      "我昔造其室，羽儀鸞鶴翔。",
      "交橫碧流上，竹映琴書牀。",
      "出語無近俗，堯舜禹武湯。",
      "問今天子少，誰人爲棟梁。",
      "我曰天子聖，晉公提紀綱。",
      "聯兵數十萬，附海正誅滄。",
      "謂言大義小不義，取易卷席如探囊。",
      "犀甲吳兵鬬弓弩，虵矛燕戟馳鋒鋩。",
      "豈知三載幾百戰，鉤車不得望其牆。",
      "荅云此山外，有事同胡羌。",
      "誰將國伐叛，話與釣魚郎。",
      "溪南重迴首，一徑出修篁。",
      "爾來十三歲，斯人未曾忘。",
      "往往自撫己，淚下神蒼茫。",
      "御史詔分洛，舉趾何猖狂。",
      "闕下諫官業，拜疏無文章。",
      "尋僧解憂夢，乞酒緩愁腸。",
      "豈爲妻子計，未去山林藏。",
      "平生五色線，願補舜衣裳。",
      "弦歌教燕趙，蘭芷浴河湟。",
      "腥膻一掃灑，兇狠皆披攘。",
      "生人但眠食，壽域富農桑。",
      "孤吟志在此，自亦笑荒唐。",
      "江郡雨初霽，刀好截秋光。",
      "池邊成獨酌，擁鼻菊枝香。",
      "醺酣更唱太平曲，仁聖天子壽無疆。"
    ],
    "tags": []
  },
  {
    "title": "張好好詩",
    "author": "杜牧",
    "paragraphs": [
      "君爲豫章姝，十三纔有餘。",
      "翠茁鳳生尾，丹葉蓮含跗。",
      "高閣倚天半，章江聯碧虛。",
      "此地試君唱，特使華筵鋪。",
      "主人顧四座，始訝來踟蹰。",
      "吳娃起引贊，低徊映長裾。",
      "雙鬟可高下，纔過青羅襦。",
      "盼盼乍垂袖，一聲雛鳳呼。",
      "繁弦迸關紐，塞管裂圓蘆。",
      "衆音不能逐，褭褭穿雲衢。",
      "主人再三歎，謂言天下殊。",
      "贈之天馬錦，副以水犀梳。",
      "龍沙看秋浪，明月遊朱湖。",
      "自此每相見，三日已爲疎。",
      "玉質隨月滿，豔態逐春舒。",
      "絳脣漸輕巧，雲步轉虛徐。",
      "旌斾忽東下，笙歌隨舳艫。",
      "霜凋謝樓樹，沙暖句溪蒲。",
      "身外任塵土，罇前極歡娛。",
      "飄然集仙客，諷賦欺相如。",
      "聘之碧瑤珮，載以紫雲車。",
      "洞閉水聲遠，月高蟾影孤。",
      "爾來未幾歲，散盡高陽徒。",
      "洛城重相見，婥婥爲當壚。",
      "怪我苦何事，少年垂白鬚。",
      "朋遊今在否，落拓更能無。",
      "門館慟哭後，水雲秋景初。",
      "斜日挂衰柳，涼風生座隅。",
      "灑盡滿襟淚，短歌聊一書。"
    ],
    "tags": []
  },
  {
    "title": "冬至日寄小姪阿宜詩",
    "author": "杜牧",
    "paragraphs": [
      "小姪名阿宜，未得三尺長。",
      "頭圓筋骨緊，兩眼明且光。",
      "去年學官人，竹馬遶四廊。",
      "指揮羣兒輩，意氣何堅剛。",
      "今年始讀書，下口三五行。",
      "隨兄旦夕去，歛手整衣裳。",
      "去歲冬至日，拜我立我旁。",
      "祝爾願爾貴，仍且壽命長。",
      "今年我江外，今日生一陽。",
      "憶爾不可見，祝爾傾一觴。",
      "陽德比君子，初生甚微茫。",
      "排陰出九地，萬物隨開張。",
      "一似小兒學，日就復月將。",
      "勤勤不自已，二十能文章。",
      "仕宦至公相，致君作堯湯。",
      "我家公相家，劒佩嘗丁當。",
      "舊第開朱門，長安城中央。",
      "第中無一物，萬卷書滿堂。",
      "家集二百編，上下馳皇王。",
      "多是撫州寫，今來五紀強。",
      "尚可與爾讀，助爾爲賢良。",
      "經書括根本，史書閱興亡。",
      "高摘屈宋豔，濃薰班馬香。",
      "李杜泛浩浩，韓柳摩蒼蒼。",
      "近者四君子，與古爭強梁。",
      "願爾一祝後，讀書日日忙。",
      "一日讀十紙，一月讀一箱。",
      "朝廷用文治，大開官職場。",
      "願爾出門去，取官如驅羊。",
      "吾兄苦好古，學問不可量。",
      "晝居府中治，夜歸書滿牀。",
      "後貴有金玉，必不爲汝藏。",
      "崔昭生崔芸，李兼生窟郎。",
      "堆錢一百屋，破散何披猖。",
      "今雖未即死，餓凍幾欲僵。",
      "參軍與縣尉，塵土驚劻勷。",
      "一語不中治，笞箠身滿瘡。",
      "官罷得絲髪，好買百樹桑。",
      "稅錢未輸足，得米不敢嘗。",
      "願爾聞我語，懽喜入心腸。",
      "大明帝宮闕，杜曲我池塘。",
      "我若自潦倒，看汝爭翶翔。",
      "總語諸小道，此詩不可忘。"
    ],
    "tags": []
  },
  {
    "title": "李甘詩",
    "author": "杜牧",
    "paragraphs": [
      "太和八九年，訓注極虓虎。",
      "潛身九地底，轉上青天去。",
      "四海鏡清澄，千官雲片縷。",
      "公私各閑暇，追遊日相伍。",
      "豈知禍亂根，枝葉潛滋莽。",
      "九年夏四月，天誡若言語。",
      "烈風駕地震，獰雷驅猛雨。",
      "夜於正殿階，拔去千年樹。",
      "吾君不省覺，二凶日威武。",
      "操持北斗柄，開閉天門路。",
      "森森明庭士，縮縮循牆鼠。",
      "平生負奇節，一旦如奴虜。",
      "指名爲錮黨，狀跡誰告訴。",
      "喜無李杜誅，敢憚髡鉗苦。",
      "時當秋夜月，日值曰庚午。",
      "喧喧皆傳言，明晨相登注。",
      "予時與和鼎，官班各持斧。",
      "和鼎顧予言，我死知處所。",
      "當庭裂詔書，退立須鼎俎。",
      "君門曉日開，赭案橫霞布。",
      "儼雅千官容，勃鬱吾累怒。",
      "適屬命鄜將，昨之傳者誤。",
      "明日詔書下，謫斥南荒去。",
      "夜登青泥坂，墜車傷左股。",
      "病妻尚在牀，稚子初離乳。",
      "幽蘭思楚澤，恨水啼湘渚。",
      "怳怳三閭魂，悠悠一千古。",
      "其冬二兇敗，渙汗開湯罟。",
      "賢者須喪亡，讒人尚堆堵。",
      "予於後四年，諫官事明主。",
      "常欲雪幽冤，於時一裨補。",
      "拜章豈艱難，膽薄多憂懼。",
      "如何干斗氣，竟作炎荒土。",
      "題此涕滋筆，以代投湘賦。"
    ],
    "tags": []
  },
  {
    "title": "洛中送冀處士東遊",
    "author": "杜牧",
    "paragraphs": [
      "處士有儒術，走可挾車輈。",
      "壇宇寬帖帖，符彩高酋酋。",
      "不愛事耕稼，不樂干王侯。",
      "四十餘年中，超超爲浪遊。",
      "元和五六歲，客於幽魏州。",
      "幽魏多壯士，意氣相淹留。",
      "劉濟願跪履，田興請建籌。",
      "處士拱兩手，笑之但掉頭。",
      "自此南走越，尋山入羅浮。",
      "願學不死藥，粗知其來由。",
      "却於童頂上，蕭蕭玄髪抽。",
      "我作八品吏，洛中如繫囚。",
      "忽遭冀處士，豁若登高樓。",
      "拂榻與之坐，十日語不休。",
      "論今星璨璨，考古寒颼颼。",
      "治亂掘根本，蔓延相牽鉤。",
      "武事何駿壯，文理何優柔。",
      "顏回捧俎豆，項羽橫戈矛。",
      "祥雲遶毛髪，高浪開咽喉。",
      "但可感神鬼，安能爲獻酬。",
      "好入天子夢，刻像來爾求。",
      "胡爲去吳會，欲浮滄海舟。",
      "贈以蜀馬箠，副之胡罽裘。",
      "餞酒載三斗，東郊黃葉稠。",
      "我感有淚下，君唱高歌酬。",
      "嵩山高萬尺，洛水流千秋。",
      "往事不可問，天地空悠悠。",
      "四百年炎漢，三十代宗周。",
      "二三里遺堵，八九所高丘。",
      "人生一世內，何必多悲愁。",
      "謌闋解攜去，信非吾輩流。"
    ],
    "tags": []
  },
  {
    "title": "送沈處士赴蘇州李中丞招以詩贈行",
    "author": "杜牧",
    "paragraphs": [
      "山城樹葉紅，下有碧溪水。",
      "溪橋向吳路，酒旗誇酒美。",
      "下馬此送君，高歌爲君醉。",
      "念君苞材能，百工在城壘。",
      "空山三十年，鹿裘挂窓睡。",
      "自言隴西公，飄然我知己。",
      "舉酒屬吳門，今朝爲君起。",
      "懸弓三百斤，囊書數萬紙。",
      "戰賊即戰賊，爲吏即爲吏。",
      "盡我所有無，惟公之指使。",
      "予曰隴西公，滔滔大君子。",
      "常思掄羣材，一爲國家治。",
      "譬如匠見木，礙眼皆不棄。",
      "大者麤十圍，小者細一指。",
      "㨝橛與棟梁，施之皆有位。",
      "忽然豎明堂，一揮立能致。",
      "予亦何爲者，亦受公恩紀。",
      "處士有常言，殘虜爲犬豕。",
      "常恨兩手空，不得一馬箠。",
      "今依隴西公，如虎傅兩翅。",
      "公非刺史材，當坐巖廊地。",
      "處士魁奇姿，必展平生志。",
      "東吳饒風光，翠巘多名寺。",
      "疎煙亹亹秋，獨酌平生思。",
      "因書問故人，能忘批紙尾。",
      "公或憶姓名，爲說都憔悴。"
    ],
    "tags": []
  },
  {
    "title": "長安送友人遊湖南",
    "author": "杜牧",
    "paragraphs": [
      "子性劇弘和，愚衷深褊狷。",
      "相舍囂譊中，吾過何由鮮。",
      "楚南饒風烟，湘岸苦縈宛。",
      "山密夕陽多，人稀芳草遠。",
      "青梅繁枝低，斑笋新梢短。",
      "莫哭葬魚人，酒醒且眠飯。"
    ],
    "tags": []
  },
  {
    "title": "皇風",
    "author": "杜牧",
    "paragraphs": [
      "仁聖天子神且武，內興文教外披攘。",
      "以德化人漢文帝，側身修道周宣王。",
      "迒蹊巢穴盡窒塞，禮樂刑政皆弛張。",
      "何當提筆侍巡狩，前驅白斾弔河湟。"
    ],
    "tags": []
  },
  {
    "title": "雪中書懷",
    "author": "杜牧",
    "paragraphs": [
      "臘雪一尺厚，雲凍寒頑癡。",
      "孤城大澤畔，人疎煙火微。",
      "憤悱欲誰語，憂慍不能持。",
      "天子號仁聖，任賢如事師。",
      "凡稱曰治具，小大無不施。",
      "明庭開廣敞，才雋受羈維。",
      "如日月縆昇，若鸞鳳葳蕤。",
      "人才自朽下，棄去亦其宜。",
      "北虜壞亭障，聞屯千里師。",
      "牽連久不解，他盜恐旁窺。",
      "臣實有長策，彼可徐鞭笞。",
      "如蒙一召議，食肉寢其皮。",
      "斯乃廟堂事，爾微非爾知。",
      "向來躐等語，長作陷身機。",
      "行當臘欲破，酒齊不可遲。",
      "且想春候暖，甕間傾一巵。"
    ],
    "tags": []
  },
  {
    "title": "雨中作",
    "author": "杜牧",
    "paragraphs": [
      "賤子本幽慵，多爲雋賢侮。",
      "得州荒僻中，更值連江雨。",
      "一褐擁秋寒，小窗侵竹塢。",
      "濁醪氣色嚴，皤腹瓶甖古。",
      "酣酣天地寬，怳怳嵇劉伍。",
      "但爲適性情，豈是藏鱗羽。",
      "一世一萬朝，朝朝醉中去。"
    ],
    "tags": []
  },
  {
    "title": "偶遊石盎僧舍",
    "author": "杜牧",
    "paragraphs": [
      "敬岑草浮光，句沚水解脉。",
      "益鬱乍怡融，凝嚴忽頹坼。",
      "梅纇暖眠酣，風緒和無力。",
      "鳧浴漲汪汪，雛嬌村冪冪。",
      "落日美樓臺，輕烟飾阡陌。",
      "瀲綠古津遠，積潤苔基釋。",
      "孰謂漢陵人，來作江汀客。",
      "載筆念無能，捧籌慙所畫。",
      "任轡偶追閑，逢幽果遭適。",
      "僧語淡如雲，塵事繁堪織。",
      "今古幾輩人，而我何能息。"
    ],
    "tags": []
  },
  {
    "title": "赴京初入汴口曉景即事先寄兵部李郎中",
    "author": "杜牧",
    "paragraphs": [
      "清淮控隋漕，北走長安道。",
      "檣形櫛櫛斜，浪態迤迤好。",
      "初旭紅可染，明河澹如掃。",
      "澤闊鳥來遲，村飢人語早。",
      "露蔓蟲絲多，風蒲燕雛老。",
      "秋思高蕭蕭，客態長褭褭。",
      "因懷京洛間，宦遊何戚草。",
      "什伍持津梁，澒湧爭追討。",
      "翾便詎可尋，幾秘安能考。",
      "小人乏馨香，上下將何禱。",
      "唯有君子心，顯豁知幽抱。"
    ],
    "tags": []
  },
  {
    "title": "獨酌",
    "author": "杜牧",
    "paragraphs": [
      "長空碧杳杳，萬古一飛鳥。",
      "生前酒伴閑，愁醉閑多少。",
      "烟深隋家寺，殷葉暗相照。",
      "獨佩一壺遊，秋毫泰山小。"
    ],
    "tags": [
      "泰山"
    ]
  },
  {
    "title": "惜春",
    "author": "杜牧",
    "paragraphs": [
      "春半年已除，其餘強爲有。",
      "即此醉殘花，便同嘗臘酒。",
      "悵望送春杯，殷勤掃花箒。",
      "誰爲駐東流，年年長在手。"
    ],
    "tags": []
  },
  {
    "title": "題安州浮雲寺樓寄湖州張郎中",
    "author": "杜牧",
    "paragraphs": [
      "去夏疎雨餘，同倚朱闌語。",
      "當時樓下水，今日到何處？",
      "恨如春草多，事與孤鴻去。",
      "楚岸柳何窮，別愁紛若絮。"
    ],
    "tags": []
  },
  {
    "title": "過驪山作",
    "author": "杜牧",
    "paragraphs": [
      "始皇東遊出周鼎，劉項縱觀皆引頸。",
      "削平天下實辛勤，却爲道傍窮百姓。",
      "黔首不愚爾益愚，千里函關囚獨夫。",
      "牧童火入九泉底，燒作灰時猶未枯。"
    ],
    "tags": []
  },
  {
    "title": "池州送孟遲先輩",
    "author": "杜牧",
    "paragraphs": [
      "昔子來陵陽，時當苦炎熱。",
      "我雖在金臺，頭角長垂折。",
      "奉披塵意驚，立語平生豁。",
      "寺樓最鶱軒，坐送飛鳥沒。",
      "一罇中夜酒，半破前峰月。",
      "烟院松飄蕭，風廊竹交戛。",
      "時步郭西南，繚徑苔圓折。",
      "好鳥響丁丁，小溪光汃汃。",
      "籬落見娉婷，機絲弄啞軋。",
      "烟濕樹姿嬌，雨餘山態活。",
      "仲秋往歷陽，同上牛磯歇。",
      "大江吞天去，一練橫坤抹。",
      "千帆美滿風，曉日殷鮮血。",
      "歷陽裴太守，襟韻苦超越。",
      "鞔鼓畫麒麟，看君擊狂節。",
      "離袖颭應勞，恨粉啼還咽。",
      "明年忝諫官，綠樹秦川闊。",
      "子提健筆來，勢若夸父渴。",
      "九衢林馬撾，千門織車轍。",
      "秦臺破心膽，黥陣驚毛髪。",
      "子既屈一鳴，余固宜三刖。",
      "慵憂長者來，病怯長街喝。",
      "僧爐風雪夜，相對眠一褐。",
      "暖灰重擁瓶，曉粥還分鉢。",
      "青雲馬生角，黃州使持節。",
      "秦嶺望樊川，秖得回頭別。",
      "商山四皓祠，心與樗蒲說。",
      "大澤蒹葭風，孤城狐兔窟。",
      "且復考詩書，無因見簪笏。",
      "古訓屹如山，古風冷刮骨。",
      "周鼎列瓶罌，荆璧橫拋摋。",
      "力盡不可取，忽忽狂歌發。",
      "三年未爲苦，兩郡非不達。",
      "秋浦倚吳江，去檝飛青鶻。",
      "溪山好畫圖，洞壑深閨闥。",
      "竹岡森羽林，花塢團宮纈。",
      "景物非不佳，獨坐如韝紲。",
      "丹鵲東飛來，喃喃送君札。",
      "呼兒旋供衫，走門空踏襪。",
      "手把一枝物，桂花香帶雪。",
      "喜極至無言，笑餘翻不悅。",
      "人生直作百歲翁，亦是萬古一瞬中。",
      "我欲東召龍伯翁，上天揭取北斗柄。",
      "蓬萊頂上斡海水，水盡到底看海空。",
      "月於何處去，日于何處來？",
      "跳丸相趁走不住，堯舜禹湯文武周孔皆爲灰。",
      "酌此一杯酒，與君狂且歌。",
      "離別豈足更關意，衰老相隨可奈何。"
    ],
    "tags": []
  },
  {
    "title": "重送",
    "author": "杜牧",
    "paragraphs": [
      "手撚金僕姑，腰懸玉轆轤。",
      "爬頭峰北正好去，係取可汗鉗作奴。",
      "六宮雖念相如賦，其那防邊重武夫。"
    ],
    "tags": []
  },
  {
    "title": "題池州弄水亭",
    "author": "杜牧",
    "paragraphs": [
      "弄水亭前溪，颭灩翠綃舞。",
      "綺席草芊芊，紫嵐峯伍伍。",
      "螭蟠得形勢，翬飛如軒戶。",
      "一鏡匳曲堤，萬丸跳猛雨。",
      "檻前燕鴈棲，枕上巴帆去。",
      "叢筠侍修廊，密蕙媚幽圃。",
      "杉樹碧爲幢，花駢紅作堵。",
      "停樽遲晚月，咽咽上幽渚。",
      "客舟耿孤燈，萬里人夜語。",
      "漫流罥苔槎，飢鳧曬雪羽。",
      "玄絲落鉤餌，冰鱗看吞吐。",
      "斷霓天帔垂，狂燒漢旗怒。",
      "曠朗半秋曉，蕭瑟好風露。",
      "光潔疑可攬，欲以襟懷貯。",
      "幽抱吟九歌，羈情思湘浦。",
      "四時皆異狀，終日爲良遇。",
      "小山浸石稜，撑舟入幽處。",
      "孤歌倚桂巖，晚酒眠松塢。",
      "紆餘帶竹村，蠶鄉足砧杵。",
      "塍泉落環珮，畦苗差纂組。",
      "風俗知所尚，豪強耻孤侮。",
      "隣喪不相舂，公租無詬負。",
      "農時貴伏臘，簪瑱事禮賂。",
      "鄉校富華禮，征行產強弩。",
      "不能自勉去，但媿來何暮。",
      "故園漢上林，信美非吾土。"
    ],
    "tags": []
  },
  {
    "title": "題宣州開元寺",
    "author": "杜牧",
    "paragraphs": [
      "南朝謝眺城，東吳最深處。",
      "亡國去如鴻，遺寺藏烟塢。",
      "樓飛九十尺，廊環四百柱。",
      "高高下下中，風繞松桂樹。",
      "青苔照朱閣，白鳥兩相語。",
      "溪聲入僧夢，月色暉粉堵。",
      "閱景無旦夕，憑闌有今古。",
      "留我酒一罇，前山看春雨。"
    ],
    "tags": []
  },
  {
    "title": "大雨行",
    "author": "杜牧",
    "paragraphs": [
      "東垠黑風駕海水，海底卷上天中央。",
      "三吳六月忽悽慘，晚後點滴來蒼茫。",
      "錚棧雷車軸轍壯，矯躩蛟龍爪尾長。",
      "神鞭鬼馭載陰帝，來往噴灑何顚狂。",
      "四面崩騰玉京仗，萬里橫互羽林槍。",
      "雲纏風束亂敲磕，黃帝未勝蚩尤強。",
      "百川氣勢苦豪俊，坤關密鏁愁開張。",
      "太和六年亦如此，我時壯氣神洋洋。",
      "東樓聳首看不足，恨無羽翼高飛翔。",
      "盡召邑中豪健者，闊展朱盤開酒場。",
      "奔觥槌鼓助聲勢，眼底不顧纖腰娘。",
      "今年闒茸鬢已白，奇遊壯觀唯深藏。",
      "景物不盡人自老，誰知前事堪悲傷。"
    ],
    "tags": []
  },
  {
    "title": "自宣州赴官入京路逢裴坦判官歸宣州因題贈",
    "author": "杜牧",
    "paragraphs": [
      "敬亭山下百頃竹，中有詩人小謝城。",
      "城高跨樓滿金碧，下聽一溪寒水聲。",
      "梅花落徑香繚繞，雪白玉璫花下行。",
      "縈風酒斾挂朱閣，半醉遊人聞弄笙。",
      "我初到此未三十，頭腦釤利筋骨輕。",
      "畫堂檀板秋拍碎，一引有時聯十觥。",
      "老閑腰下丈二組，塵土高懸千載名。",
      "重遊鬢白事皆改，唯見東流春水平。",
      "對酒不敢起，逢君還眼明。",
      "雲罍看人捧，波臉任他橫。",
      "一醉六十日，古來聞阮生。",
      "是非離別際，始見醉中情。",
      "今日送君話前事，高歌引劒還一傾。",
      "江湖酒伴如相問，終老烟波不計程。"
    ],
    "tags": []
  },
  {
    "title": "贈宣州元處士",
    "author": "杜牧",
    "paragraphs": [
      "陵陽北郭隱，身世兩忘者。",
      "蓬蒿三畝居，寬於一天下。",
      "罇酒對不酌，默與玄相話。",
      "人生自不足，愛歎遭逢寡。"
    ],
    "tags": []
  },
  {
    "title": "村行",
    "author": "杜牧",
    "paragraphs": [
      "春半南陽西，柔桑過村塢。",
      "褭褭垂柳風，點點迴塘雨。",
      "蓑唱牧牛兒，籬窺蒨裙女。",
      "半濕解征衫，主人饋雞黍。"
    ],
    "tags": []
  },
  {
    "title": "史將軍二首 一",
    "author": "杜牧",
    "paragraphs": [
      "長鉟周都尉，閑如秋嶺雲。",
      "取蝥弧登壘，以駢隣翼軍。",
      "百戰百勝價，河南河北聞。",
      "今遇太平日，老去誰憐君。"
    ],
    "tags": []
  },
  {
    "title": "許七侍御棄官東歸瀟灑江南頗聞自適高秋企望題詩寄贈十韻",
    "author": "杜牧",
    "paragraphs": [
      "天子繡衣吏，東吳美退居。",
      "有園同庾信，避事學相如。",
      "蘭畹晴香嫩，筠溪翠影疎。",
      "江山九秋後，風月六朝餘。",
      "錦帙開詩軸，青囊結道書。",
      "霜巖紅薜荔，露沼白芙蕖。",
      "睡雨高梧密，棊燈小閣虛。",
      "凍醪元亮秫，寒鱠季鷹魚。",
      "塵意迷今古，雲情識卷舒。",
      "他年雪中櫂，陽羨訪吾廬。"
    ],
    "tags": []
  },
  {
    "title": "夏州崔常侍自少常亞列出領麾幢十韻",
    "author": "杜牧",
    "paragraphs": [
      "帝命詩書將，登壇禮樂卿。",
      "三邊要高枕，萬里得長城。",
      "對客猶褒博，填門已斾旌。",
      "腰間五綬貴，天下一家榮。",
      "野水差新燕，芳郊哢夏鶯。",
      "別風嘶玉勒，殘日望金莖。",
      "榆塞孤煙媚，銀川綠草明。",
      "戈矛虓虎士，弓箭落鵰兵。",
      "魏絳言堪採，陳湯事偶成。",
      "若須垂竹帛，靜勝是功名。"
    ],
    "tags": []
  },
  {
    "title": "不飲贈酒",
    "author": "杜牧",
    "paragraphs": [
      "細算人生事，彭殤共一籌。",
      "與愁爭底事，要爾作戈矛。"
    ],
    "tags": []
  },
  {
    "title": "齊安郡晚秋",
    "author": "杜牧",
    "paragraphs": [
      "柳岸風來影漸疎，使君家似野人居。",
      "雲容水態還堪賞，嘯志歌懷亦自如。",
      "雨暗殘燈碁散後，酒醒孤枕鴈來初。",
      "可憐赤壁爭雄渡，唯有蓑翁坐釣魚。"
    ],
    "tags": [
      "秋天",
      "孤独",
      "怀古"
    ]
  },
  {
    "title": "代吳興妓春初寄薛軍事",
    "author": "杜牧",
    "paragraphs": [
      "霧冷侵紅粉，春陰撲翠鈿。",
      "自悲臨曉鏡，誰與惜流年。",
      "柳暗霏微雨，花愁黯淡天。",
      "金釵有幾隻，抽當酒家錢。"
    ],
    "tags": []
  },
  {
    "title": "見吳秀才與池妓別因成絕句",
    "author": "杜牧",
    "paragraphs": [
      "紅燭短時羌笛怨，清歌咽處蜀弦高。",
      "萬里分飛兩行淚，滿江寒雨正蕭騷。"
    ],
    "tags": []
  },
  {
    "title": "春盡途中",
    "author": "杜牧",
    "paragraphs": [
      "田園不事來遊宦，故國誰教爾別離。",
      "獨倚關亭還把酒，一年春盡送春詩。"
    ],
    "tags": []
  },
  {
    "title": "初上船留寄",
    "author": "杜牧",
    "paragraphs": [
      "烟水本好尚，親交何慘悽。",
      "況爲珠履客，即泊錦帆堤。",
      "沙鴈同船去，田鵶遶岸啼。",
      "此時還有味，必臥日從西。"
    ],
    "tags": []
  },
  {
    "title": "南陵道中",
    "author": "杜牧",
    "paragraphs": [
      "南陵水面漫悠悠，風緊雲輕欲變秋。",
      "正是客心孤迴處，誰家紅袖凭江樓。"
    ],
    "tags": [
      "抒情",
      "孤独",
      "写景"
    ]
  },
  {
    "title": "和宣州沈大夫登北樓書懷",
    "author": "杜牧",
    "paragraphs": [
      "兵符嚴重辭金馬，星劒光芒射斗牛。",
      "筆落青山飄古韻，帳開紅斾照高秋。",
      "香連日彩浮綃幕，溪逐歌聲遶畫樓。",
      "可惜登臨佳麗地，羽儀須去鳳池遊。"
    ],
    "tags": []
  },
  {
    "title": "別王十後遣京使累路附書",
    "author": "杜牧",
    "paragraphs": [
      "重關曉度宿雲寒，羸馬緣知步步難。",
      "此信的應中路見，亂山何處拆書看。"
    ],
    "tags": []
  },
  {
    "title": "汴人舟行荅張祜",
    "author": "杜牧",
    "paragraphs": [
      "千萬長河共使船，聽君詩句倍愴然。",
      "春風野岸名花發，一道帆檣畫柳煙。"
    ],
    "tags": []
  },
  {
    "title": "兵部尚書席上作",
    "author": "杜牧",
    "paragraphs": [
      "華堂今日綺筵開，誰喚分司御史來。",
      "偶發狂言驚滿坐，三重粉面一時回。"
    ],
    "tags": []
  },
  {
    "title": "越中",
    "author": "杜牧",
    "paragraphs": [
      "石城花暖鷓鴣飛，征客春帆秋不歸。",
      "猶自保郎心似石，綾梭夜夜織寒衣。"
    ],
    "tags": []
  },
  {
    "title": "連理枝 一",
    "author": "李白",
    "paragraphs": [
      "雪蓋宮樓閉，羅幕昏金翠。",
      "鬬壓闌干，香心澹薄，梅梢輕倚。",
      "噴寶猊香燼麝煙濃，馥紅綃翠被。"
    ],
    "tags": []
  },
  {
    "title": "詠青（伯二五六七）",
    "author": "孟浩然",
    "paragraphs": [
      "霧闢天光遠，春迴日道臨。",
      "草濃河畔色，槐結路旁陰。",
      "欲映君王史，先標胄子襟；經明如何（可）[一]拾，自有致雲心。",
      "（《國秀集》卷下、《全唐詩》卷二○三皆收此詩爲校書郎荆冬倩之作，作孟詩恐誤。",
      "）（[一]依劉校。",
      "）。"
    ],
    "tags": []
  },
  {
    "title": "送張舍人往江東（此詩見韋莊《又玄集》卷上。案《全唐詩》卷一七五作李白詩，題曰《關張舍人之江東》，詩同，不重錄。惟第二句「正在秋風時」，《全唐詩》「在」字作「值」，三句「天晴一雁遠」，「晴」字作「清」爲異耳。〖《文苑英華》卷二六九、《唐文粹》卷十五、影宋本《李太白文集》卷十四皆收此詩爲李白作。〗）",
    "author": "孟浩然",
    "paragraphs": [
      "空。"
    ],
    "tags": []
  },
  {
    "title": "題寶圌山（圌音纏）（句）",
    "author": "李白",
    "paragraphs": [
      "樵夫與耕者，出入畫屏中。",
      "（《方輿勝覽》五四）。"
    ],
    "tags": []
  },
  {
    "title": "歸舊隱",
    "author": "孟浩然",
    "paragraphs": [
      "北闕辭天子，南山隱薜蘿。",
      "（見《吟窗雜錄》卷十四正字王玄《詩中旨格》引）（按：此二句疑爲浩然《歸故園作》「北闕休上書，南山歸弊廬」之異文。",
      "）。"
    ],
    "tags": []
  },
  {
    "title": "句",
    "author": "孟浩然",
    "paragraphs": [
      "日暮馬行疾，城荒人住稀。",
      "（見宋葛立方《韻語陽秋》卷十四）（《韻語陽秋》云：「余在毗陵，見孫潤夫家有王維畫孟浩然像，絹素敗爛，丹青已渝。",
      "維題其上云：『維嘗見孟公吟曰：「日暮馬行疾，城荒人住稀。",
      "」又吟云：「掛席數千里，名都未逢。",
      "泊舟香爐峰。",
      "」余因美其風調，至所舍圖於素軸。",
      "』」）。"
    ],
    "tags": []
  },
  {
    "title": "贈韓襄客",
    "author": "孟浩然",
    "paragraphs": [
      "只爲陽臺夢裏狂，降來教作神仙客。",
      "（見《增修詩話總龜前集》卷十三引《詩史》）。"
    ],
    "tags": []
  },
  {
    "title": "同崔十八宿龍門兼寄令狐尚書馮常侍",
    "author": "白居易",
    "paragraphs": [
      "水碧玉磷磷，龍門秋勝春。",
      "山中一夜月，海內兩閒人。",
      "等是幽棲伴，俱非富貴身。",
      "尚書與常侍，不可得相親。",
      "（見前書卷五七）。"
    ],
    "tags": []
  },
  {
    "title": "讚碎金",
    "author": "白居易",
    "paragraphs": [
      "獡頭𧭉趠人難識，瀎𣳡𥏠{矲右爲面}惱家心。",
      "寫向篋中甚敬重，要來一字一{碈右上爲尤}（當即「碎」字）金。"
    ],
    "tags": []
  },
  {
    "title": "聽琵琶勸殷協律酒",
    "author": "白居易",
    "paragraphs": [
      "何堪朔塞胡關曲，又是秋天雨夜聞。",
      "青塚葬時沙莽莽，烏孫愁處雪紛紛。",
      "知君怕病推辭酒，故遣琵琶勸諫君。",
      "（《白氏文集管見抄》）。"
    ],
    "tags": []
  },
  {
    "title": "貴池亭",
    "author": "杜牧",
    "paragraphs": [
      "倚雲軒檻夏疑秋，下視西江一帶流。",
      "鳥簇晴沙殘照墮，風迴極浦片帆收。",
      "驚濤隱隱遙天際，遠樹微微古岸頭。",
      "祇此登攀心便足，何須箇箇到瀛洲。",
      "（見《古今圖書集成·職方典》卷八一○《池州府部·藝文》）。"
    ],
    "tags": []
  },
  {
    "title": "從張丞相遊南紀城獵戲贈裴迪張參軍",
    "author": "孟浩然",
    "paragraphs": [
      "從禽非吾樂，不好雲夢田。",
      "歲暮登城望，偏令相思懸。",
      "公卿有幾幾，車騎何翩翩。",
      "世祿金張貴，官曹幕府賢。",
      "順時行殺氣，飛刃爭割鮮。",
      "十里屆賓館，徵聲匝妓筵。",
      "高標回落日，平楚散芳煙。",
      "何意狂歌客，從公亦在旃。"
    ],
    "tags": []
  },
  {
    "title": "登江中孤嶼贈白雲先生王迥",
    "author": "孟浩然",
    "paragraphs": [
      "悠悠清水江，水落沙嶼出。",
      "回潭石下深，綠篠岸傍密。",
      "鮫人潛不見，漁父歌自逸。",
      "憶與君別時，泛舟如昨日。",
      "夕陽開返照，中坐興非一。",
      "南望鹿門山，歸來恨如失。"
    ],
    "tags": [
      "怀人",
      "描写水",
      "写水"
    ]
  },
  {
    "title": "晚春臥病寄張八",
    "author": "孟浩然",
    "paragraphs": [
      "南陌春將晚，北窗猶臥病。",
      "林園久不遊，草木一何盛。",
      "狹逕花障迷，閑庭竹掃淨。",
      "翠羽戲蘭苕，赬鱗動荷柄。",
      "念我平生好，江鄉遠從政。",
      "雲山阻夢思，衾枕勞歌詠。",
      "歌詠復何爲，同心恨別離。",
      "世途皆自媚，流俗寡相知。",
      "賈誼才空逸，安仁鬢欲絲。",
      "遙情每東注，奔晷復西馳。",
      "常恐填溝壑，無由振羽儀。",
      "窮通若有命，欲向論中推。"
    ],
    "tags": []
  },
  {
    "title": "入峽寄弟",
    "author": "孟浩然",
    "paragraphs": [
      "吾昔與爾輩，讀書常閉門。",
      "未嘗冒湍險，豈顧垂堂言。",
      "自此歷江湖，辛勤難具論。",
      "往來行旅弊，開鑿禹功存。",
      "壁立千峰峻，潨流萬壑奔。",
      "我來凡幾宿，無夕不聞猿。",
      "浦上搖歸戀，舟中失夢魂。",
      "淚沾明月峽，心斷鶺鴒原。",
      "離闊星難聚，秋深露已繁。",
      "因君下南楚，書此示鄉園。"
    ],
    "tags": []
  },
  {
    "title": "湖中旅泊寄閻九司戶防",
    "author": "孟浩然",
    "paragraphs": [
      "桂水通百越，扁舟期曉發。",
      "荆雲蔽三巴，夕望不見家。",
      "襄王夢行雨，才子謫長沙。",
      "長沙饒瘴癘，胡爲苦留滯。",
      "久別思款顏，承歡懷接袂。",
      "接袂杳無由，徒增旅泊愁。",
      "清猿不可聽，沿月下湘流。"
    ],
    "tags": []
  },
  {
    "title": "大堤行寄萬七",
    "author": "孟浩然",
    "paragraphs": [
      "大堤行樂處，車馬相馳突。",
      "歲歲春草生，踏青二三月。",
      "王孫挾珠彈，遊女矜羅襪。",
      "攜手今莫同，江花爲誰發。"
    ],
    "tags": []
  },
  {
    "title": "仲夏歸漢南園寄京邑耆舊",
    "author": "孟浩然",
    "paragraphs": [
      "嘗讀高士傳，最嘉陶徵君。",
      "日耽田園趣，自謂羲皇人。",
      "予復何爲者，棲棲徒問津。",
      "中年廢丘壑，上國旅風塵。",
      "忠欲事明主，孝思侍老親。",
      "歸來當炎夏，耕稼不及春。",
      "扇枕北窗下，采芝南澗濱。",
      "因聲謝同列，吾慕潁陽真。"
    ],
    "tags": []
  },
  {
    "title": "題雲門山寄越府包戶曹徐起居",
    "author": "孟浩然",
    "paragraphs": [
      "我行適諸越，夢寐懷所歡。",
      "久負獨往願，今來恣遊盤。",
      "台嶺踐磴石，耶溪泝林湍。",
      "捨舟入香界，登閣憩旃檀。",
      "晴山秦望近，春水鏡湖寬。",
      "遠懷佇應接，卑位徒勞安。",
      "白雲日夕滯，滄海去來觀。",
      "故國眇天末，良朋在朝端。"
    ],
    "tags": []
  },
  {
    "title": "宿揚子津寄潤州長山劉隱士",
    "author": "孟浩然",
    "paragraphs": [
      "所思在建業，欲往大江深。",
      "日夕望京口，煙波愁我心。",
      "心馳茅山洞，目極楓樹林。",
      "不見少微星，星霜勞夜吟。"
    ],
    "tags": []
  },
  {
    "title": "書懷貽京邑同好",
    "author": "孟浩然",
    "paragraphs": [
      "維先自鄒魯，家世重儒風。",
      "詩體襲遺訓，趨庭霑末躬。",
      "晝夜常自强，詞翰頗亦工。",
      "三十既成立，嗟吁命不通。",
      "慈親向羸老，喜懼在深衷。",
      "甘脆朝不足，簞瓢夕屢空。",
      "執鞭慕夫子，捧檄懷毛公。",
      "感激遂彈冠，安能守固窮。",
      "當途訴知己，投剌匪求蒙。",
      "秦楚邈離異，飜飛何日同。"
    ],
    "tags": []
  },
  {
    "title": "還山貽湛法師",
    "author": "孟浩然",
    "paragraphs": [
      "幼聞無生理，常欲觀此身。",
      "心跡罕兼遂，[崎嶇]多在塵。",
      "晚途歸舊壑，偶與支公鄰。",
      "導以微妙法，結爲清淨因。",
      "煩惱業頓捨，山林情轉殷。",
      "朝來問疑義，夕話得清真。",
      "墨妙稱古絕，詞華驚世人。",
      "禪房閉虛靜，花藥連冬春。",
      "平石籍琴硯，落泉灑衣巾。",
      "欲知冥滅意，朝夕海鷗馴。"
    ],
    "tags": []
  },
  {
    "title": "秋宵月下有懷",
    "author": "孟浩然",
    "paragraphs": [
      "秋空明月懸，光彩露霑濕。",
      "驚鵲棲未定，飛螢捲簾入。",
      "庭槐寒影疎，鄰杵夜聲急。",
      "佳期曠何許，望望空佇立。"
    ],
    "tags": [
      "月亮",
      "中秋节",
      "中秋",
      "抒情",
      "借景抒情"
    ]
  },
  {
    "title": "將適天台留別臨安李主簿",
    "author": "孟浩然",
    "paragraphs": [
      "枳棘君尚棲，匏瓜吾豈繫。",
      "念離當夏首，漂泊指炎裔。",
      "江海非墮遊，田園失歸計。",
      "定山既早發，漁浦亦宵濟。",
      "泛泛隨波瀾，行行任艫枻。",
      "故林日已遠，羣木坐成翳。",
      "羽人在丹丘，吾亦從此逝。"
    ],
    "tags": []
  },
  {
    "title": "送丁大鳳進士赴舉呈張九齡",
    "author": "孟浩然",
    "paragraphs": [
      "吾觀鷦鷯賦，君負王佐才。",
      "惜無金張援，十上空歸來。",
      "棄置鄉園老，翻飛羽翼摧。",
      "故人今在位，歧路莫遲回。"
    ],
    "tags": []
  },
  {
    "title": "送吳悅遊韶陽",
    "author": "孟浩然",
    "paragraphs": [
      "五色憐鳳雛，南飛適鷓鴣。",
      "楚人不相識，何處求椅梧。",
      "去去日千里，茫茫天一隅。",
      "安能與斥鷃，決起但槍榆。"
    ],
    "tags": []
  },
  {
    "title": "適越留別譙縣張主簿申屠少府",
    "author": "孟浩然",
    "paragraphs": [
      "朝乘汴河流，夕次譙縣界。",
      "幸值西風吹，得與故人會。",
      "君學梅福隱，余從伯鸞邁。",
      "別後能相思，浮雲在吳會。"
    ],
    "tags": []
  },
  {
    "title": "送陳七赴西軍",
    "author": "孟浩然",
    "paragraphs": [
      "吾觀非常者，碌碌在目前。",
      "君負鴻鵠志，蹉跎書劒年。",
      "一聞邊烽動，萬里忽爭先。",
      "余亦赴京國，何當獻凱還。"
    ],
    "tags": [
      "离别",
      "友人",
      "赞扬",
      "愤懑"
    ]
  },
  {
    "title": "送從弟邕下第後尋會稽",
    "author": "孟浩然",
    "paragraphs": [
      "疾風吹征帆，倏爾向空沒。",
      "千里在俄頃，三江坐超忽。",
      "向來共歡娛，日夕成楚越。",
      "落羽更分飛，誰能不驚骨。"
    ],
    "tags": []
  },
  {
    "title": "送辛大之鄂渚不及",
    "author": "孟浩然",
    "paragraphs": [
      "送君不相見，日暮獨愁緒。",
      "江上空裴回，天邊迷處所。",
      "郡邑經樊鄧，山河入嵩汝。",
      "蒲輪去漸遙，石徑徒延佇。"
    ],
    "tags": [
      "抒怀",
      "送别",
      "孤寂"
    ]
  },
  {
    "title": "江上別流人",
    "author": "孟浩然",
    "paragraphs": [
      "以我越鄉客，逢君謫居者。",
      "分飛黃鶴樓，流落蒼梧野。",
      "驛使乘雲去，征帆沿溜下。",
      "不知從此分，還袂何時把。"
    ],
    "tags": [
      "黄鹤楼"
    ]
  },
  {
    "title": "宴包二融宅",
    "author": "孟浩然",
    "paragraphs": [
      "閑居枕清洛，左右接大野。",
      "門庭無雜賓，車轍多長者。",
      "是時方盛夏，風物自瀟灑。",
      "五日休沐歸，相攜竹林下。",
      "開襟成歡趣，對酒不能罷。",
      "煙暝棲鳥迷，余將歸白社。"
    ],
    "tags": []
  },
  {
    "title": "與王昌齡宴王道士房",
    "author": "孟浩然",
    "paragraphs": [
      "歸來臥青山，常夢遊清都。",
      "漆園有傲吏，惠好在招呼。",
      "書幌神仙籙，畫屏山海圖。",
      "酌霞復對此，宛似入蓬壺。"
    ],
    "tags": []
  },
  {
    "title": "彭蠡湖中望廬山",
    "author": "孟浩然",
    "paragraphs": [
      "太虛生月暈，舟子知天風。",
      "挂席候明發，眇漫平湖中。",
      "中流見匡阜，勢壓九江雄。",
      "黤黕容霽色，崢嶸當曉空。",
      "香爐初上日，瀑布噴成虹。",
      "久欲追尚子，況茲懷遠公。",
      "我來限于役，未暇息微躬。",
      "淮海途將半，星霜歲欲窮。",
      "寄言巖棲者，畢趣當來同。"
    ],
    "tags": [
      "庐山"
    ]
  },
  {
    "title": "同張明府清鏡歎",
    "author": "孟浩然",
    "paragraphs": [
      "妾有盤龍鏡，清光常晝發。",
      "自從生塵埃，有若霧中月。",
      "愁來試取照，坐歎生白髮。",
      "寄語邊塞人，如何久離別。"
    ],
    "tags": []
  },
  {
    "title": "東陂遇雨率爾貽謝南池",
    "author": "孟浩然",
    "paragraphs": [
      "田家春事起，丁壯就東陂。",
      "殷殷雷聲作，森森雨足垂。",
      "海虹晴始見，河柳潤初移。",
      "予意在耕鑿，因君問土宜。"
    ],
    "tags": []
  },
  {
    "title": "送袁太祝尉豫章",
    "author": "孟浩然",
    "paragraphs": [
      "何幸遇休明，觀光來上京。",
      "相逢武陵客，獨送豫章行。",
      "隨牒牽黃綬，離羣會墨卿。",
      "江南佳麗地，山水舊難名。"
    ],
    "tags": []
  },
  {
    "title": "秋登張明府海亭",
    "author": "孟浩然",
    "paragraphs": [
      "海亭秋日望，委曲見江山。",
      "染翰聊題壁，傾壺一解顏。",
      "歌逢彭澤令，歸賞故園間。",
      "予亦將琴史，棲遲共取閑。"
    ],
    "tags": []
  },
  {
    "title": "自洛之越",
    "author": "孟浩然",
    "paragraphs": [
      "皇皇三十載，書劒兩無成。",
      "山水尋吳越，風塵厭洛京。",
      "扁舟泛湖海，長揖謝公卿。",
      "且樂杯中物，誰論世上名。"
    ],
    "tags": [
      "抒情",
      "叙事",
      "愤懑"
    ]
  },
  {
    "title": "荆門上張丞相",
    "author": "孟浩然",
    "paragraphs": [
      "共理分荆國，招賢媿不材。",
      "召南風更闡，丞相閣還開。",
      "覯止欣眉睫，沈淪拔草萊。",
      "坐登徐孺榻，頻接李膺杯。",
      "始慰蟬鳴柳，俄看雪間梅。",
      "四時年籥盡，千里客程催。",
      "日下瞻歸翼，沙邊厭曝鰓。",
      "佇聞宣室召，星象列三台。"
    ],
    "tags": []
  },
  {
    "title": "齒坐呈山南諸隱",
    "author": "孟浩然",
    "paragraphs": [
      "習公有遺坐，高在白雲陲。",
      "樵子不見識，山僧賞自知。",
      "以余爲好事，攜手一來窺。",
      "竹露閑夜滴，松風清晝吹。",
      "從來抱微尚，況復感前規。",
      "於此無奇策，蒼生奚以爲。"
    ],
    "tags": []
  },
  {
    "title": "送杜十四之江南",
    "author": "孟浩然",
    "paragraphs": [
      "荆吳相接水爲鄉，君去春江正淼茫。",
      "日暮征帆何處泊，天涯一望斷人腸。"
    ],
    "tags": [
      "离别"
    ]
  },
  {
    "title": "古風 九",
    "author": "李白",
    "paragraphs": [
      "莊周夢胡蝶，胡蝶爲莊周。",
      "一體更變易，萬事良悠悠。",
      "乃知蓬萊水，復作清淺流。",
      "青門種瓜人，舊日東陵侯。",
      "富貴故如此，營營何所求。"
    ],
    "tags": []
  },
  {
    "title": "古風 三十九",
    "author": "李白",
    "paragraphs": [
      "登高望四海，天地何漫漫。",
      "霜被羣物秋，風飄大荒寒。",
      "榮華東流水，萬事皆波瀾。",
      "白日掩徂輝，浮雲無定端。",
      "梧桐巢燕雀，枳棘棲鴛鸞。",
      "且復歸去來，劒歌行路難。"
    ],
    "tags": []
  },
  {
    "title": "飛龍引二首 一",
    "author": "李白",
    "paragraphs": [
      "黃帝鑄鼎於荆山，鍊丹砂。",
      "丹砂成黃金，騎龍飛上太清家。",
      "雲愁海思令人嗟，宮中綵女顏如花。",
      "飄然揮手凌紫霞，從風縱體登鸞車。",
      "登鸞車，侍軒轅。",
      "遨遊青天中，其樂不可言。"
    ],
    "tags": [
      "琴曲歌辞",
      "联想",
      "乐府",
      "抒情"
    ]
  },
  {
    "title": "幽澗泉",
    "author": "李白",
    "paragraphs": [
      "拂彼白石，彈吾素琴。",
      "幽澗愀兮流泉深，善手明徽高張清。",
      "心寂歷似千古，松颼飀兮萬尋。",
      "中見愁猨弔影而危處兮，呌秋木而長吟。",
      "客有哀時失職而聽者，淚淋浪以霑襟。",
      "乃緝商輟羽，潺湲成音。",
      "吾但寫聲發情於妙指，殊不知此曲之古今。",
      "幽澗泉，鳴深林。"
    ],
    "tags": [
      "琴曲歌辞",
      "音乐",
      "感伤",
      "乐府"
    ]
  },
  {
    "title": "黃葛篇",
    "author": "李白",
    "paragraphs": [
      "黃葛生洛溪，黃花自綿冪。",
      "青烟蔓長條，繚繞幾百尺。",
      "閨人費素手，採緝作絺綌。",
      "縫爲絕國衣，遠寄日南客。",
      "蒼梧大火落，暑服莫輕擲。",
      "此物雖過時，是妾手中跡。"
    ],
    "tags": [
      "写人",
      "爱情",
      "女子"
    ]
  },
  {
    "title": "秦女休行",
    "author": "李白",
    "paragraphs": [
      "西門秦氏女，秀色如瓊花。",
      "手揮白楊刀，清晝殺讐家。",
      "羅袖灑赤血，英氣凌紫霞。",
      "直上西山去，關吏相邀遮。",
      "壻爲燕國王，身被詔獄加。",
      "犯刑若履虎，不畏落爪牙。",
      "素頸未及斷，摧眉伏泥沙。",
      "金雞忽放赦，大辟得寬賒。",
      "何慙聶政姊，萬古共驚嗟。"
    ],
    "tags": [
      "歌颂",
      "复仇",
      "妇女",
      "杂曲歌辞",
      "乐府"
    ]
  },
  {
    "title": "鳳凰曲",
    "author": "李白",
    "paragraphs": [
      "嬴女吹玉簫，吟弄天上春。",
      "青鸞不獨去，更有攜手人。",
      "影滅彩雲斷，遺聲落西秦。"
    ],
    "tags": []
  },
  {
    "title": "梁園吟",
    "author": "李白",
    "paragraphs": [
      "我浮黃雲去京闕，挂席欲進波連山。",
      "天長水闊厭遠涉，訪古始及平臺間。",
      "平臺爲客憂思多，對酒遂作梁園歌。",
      "却憶蓬池阮公詠，因吟淥水揚洪波。",
      "洪波浩蕩迷舊國，路遠西歸安可得。",
      "人生達命豈暇愁，且飲美酒登高樓。",
      "平頭奴子搖大扇，五月不熱疑清秋。",
      "玉盤楊梅爲君設，吳鹽如花皎白雪。",
      "持鹽把酒但飲之，莫學夷齊事高潔。",
      "昔人豪貴信陵君，今人耕種信陵墳。",
      "荒城虛照碧山月，古木盡入蒼梧雲。",
      "粱王宮闕今安在？枚馬先歸不相待。",
      "舞影歌聲散綠池，空餘汴水東流海。",
      "沈吟此事淚滿衣，黃金買醉未能歸。",
      "連呼五白行六博，分曹賭酒酣馳輝。",
      "歌且謠，意方遠，東山高臥時起來，欲濟蒼生未應晚。"
    ],
    "tags": [
      "抒情",
      "叙事",
      "豪放"
    ]
  },
  {
    "title": "秋浦歌十七首 十三",
    "author": "李白",
    "paragraphs": [
      "淥水淨素月，月明白鷺飛。",
      "郎聽採菱女，一道夜歌歸。"
    ],
    "tags": []
  },
  {
    "title": "江夏行",
    "author": "李白",
    "paragraphs": [
      "憶昔嬌小姿，春心亦自持。",
      "爲言嫁夫壻，得免長相思。",
      "誰知嫁商賈，令人却愁苦。",
      "自從爲夫妻，何曾在鄉土。",
      "去年下揚州，相送黃鶴樓。",
      "眼看帆去遠，心逐江水流。",
      "只言期一載，誰謂歷三秋。",
      "使妾腸欲斷，恨君情悠悠。",
      "東家西舍同時發，北去南來不逾月。",
      "未知行李遊何方，作箇音書能斷絕。",
      "適來往南浦，欲問西江船。",
      "正見當壚女，紅粧二八年。",
      "一種爲人妻，獨自多悲悽。",
      "對鏡便垂淚，逢人只欲啼。",
      "不如輕薄兒，旦暮長相隨。",
      "悔作商人婦，青春長別離。",
      "如今正好同懽樂，君去容華誰得知。"
    ],
    "tags": [
      "黄鹤楼"
    ]
  },
  {
    "title": "贈薛校書",
    "author": "李白",
    "paragraphs": [
      "我有吳越曲，無人知此音。",
      "姑蘇成蔓草，麋鹿空悲吟。",
      "未誇觀濤作，空鬱釣鼇心。",
      "舉手謝東海，虛行歸故林。"
    ],
    "tags": [
      "离别",
      "抒怀",
      "壮志未酬"
    ]
  },
  {
    "title": "贈崔郎中宗之",
    "author": "李白",
    "paragraphs": [
      "胡雁拂海翼，翱翔鳴素秋。",
      "驚雲辭沙朔，飄蕩迷河洲。",
      "有如飛蓬人，去逐萬里遊。",
      "登高望浮雲，彷彿如舊丘。",
      "日從海傍沒，水向天邊流。",
      "長嘯倚孤劒，目極心悠悠。",
      "歲晏歸去來，富貴安可求。",
      "仲尼七十說，歷聘莫見收。",
      "魯連逃千金，珪組豈可酬。",
      "時哉苟不會，草木爲我儔。",
      "希君同攜手，長往南山幽。"
    ],
    "tags": []
  },
  {
    "title": "江夏使君叔席上贈史郎中",
    "author": "李白",
    "paragraphs": [
      "鳳凰丹禁裏，銜出紫泥書。",
      "昔放三湘去，今還萬死餘。",
      "仙郎久爲別，客舍問何如。",
      "涸轍思流水，浮雲失舊居。",
      "多慙華省貴，不以逐臣疎。",
      "復如竹林下，叨陪芳宴初。",
      "希君生羽翼，一化北溟魚。"
    ],
    "tags": []
  },
  {
    "title": "贈友人三首 一",
    "author": "李白",
    "paragraphs": [
      "蘭生不當戶，別是閑庭草。",
      "夙被霜露欺，紅榮已先老。",
      "謬接瑤華枝，結根君王池。",
      "顧無馨香美，叨沐清風吹。",
      "餘芳若可佩，卒歲長相隨。"
    ],
    "tags": []
  },
  {
    "title": "憶舊遊寄譙郡元參軍",
    "author": "李白",
    "paragraphs": [
      "憶昔洛陽董糟丘，爲余天津橋南造酒樓。",
      "黃金白璧買歌笑，一醉累月輕王侯。",
      "海內賢豪青雲客，就中與君心莫逆。",
      "迥山轉海不作難，傾情倒意無所惜。",
      "我向淮南攀桂枝，君留洛北愁夢思。",
      "不忍別，還相隨，相隨迢迢訪仙城。",
      "三十六曲水迴縈，一溪初入千花明。",
      "萬壑度盡松風聲，銀鞍金絡倒平地，漢東太守來相迎。",
      "紫陽之真人，邀我吹玉笙。",
      "餐霞樓上動仙樂，嘈然宛似鸞鳳鳴。",
      "袖長管催欲輕舉，漢中太守醉起舞。",
      "手持錦袍覆我身，我醉橫眠枕其股。",
      "當筵意氣凌九霄，星離雨散不終朝，分飛楚關山水遙。",
      "余既還山尋故巢，君亦歸家渡渭橋。",
      "君家嚴君勇貔虎，作尹幷州遏戎虜。",
      "五月相呼度太行，摧輪不道羊腸苦。",
      "行來北涼歲月深，感君貴義輕黃金。",
      "瓊杯綺食青玉案，使我醉飽無歸心。",
      "時時出向城西曲，晉祠流水如碧玉。",
      "浮舟弄水簫鼓鳴，微波龍鱗莎草綠。",
      "興來攜妓恣經過，其若楊花似雪何。",
      "紅粧欲醉宜斜日，百尺清潭寫翠娥。",
      "翠娥嬋娟初月輝，美人更唱舞羅衣。",
      "清風吹歌人空去，歌曲自繞行雲飛。",
      "此時行樂難再遇，西遊因獻長楊賦。",
      "北闕青雲不可期，東山白首還歸去。",
      "渭橋南頭一遇君，酇臺之北又離羣。",
      "問余別恨知多少，落花春暮爭紛紛。",
      "言亦不可盡，情亦不可極。",
      "呼兒長跪緘此辭，寄君千里遙相憶。"
    ],
    "tags": [
      "友情",
      "怀念"
    ]
  },
  {
    "title": "早過漆林渡寄萬巨",
    "author": "李白",
    "paragraphs": [
      "西經大藍山，南來漆林渡。",
      "水色倒空青，林煙橫積素。",
      "漏流昔吞翕，沓浪競奔注。",
      "潭落天上星，龍開水中霧。",
      "嶢巖注公柵，突兀陳焦墓。",
      "嶺峭紛上干，川明屢迴顧。",
      "因思萬夫子，解渴同瓊樹。",
      "何日覩清光，相歡詠佳句。"
    ],
    "tags": []
  },
  {
    "title": "送族弟凝至晏堌",
    "author": "李白",
    "paragraphs": [
      "雪滿原野白，戎裝出盤遊。",
      "揮鞭布獵騎，四顧登高丘。",
      "兔起馬足間，蒼鷹下平疇。",
      "喧呼相馳逐，取樂銷人憂。",
      "舍此戒禽荒，微聲列齊謳。",
      "鳴雞發晏堌，別雁驚淶溝。",
      "西行有東音，寄與長河流。"
    ],
    "tags": []
  },
  {
    "title": "送侯十一",
    "author": "李白",
    "paragraphs": [
      "朱亥已擊晉，侯嬴尚隱身。",
      "時無魏公子，豈貴抱關人。",
      "余亦不火食，遊梁同在陳。",
      "空餘湛盧劍，贈爾託交親。"
    ],
    "tags": []
  },
  {
    "title": "同吳王送杜秀芝赴舉入京",
    "author": "李白",
    "paragraphs": [
      "秀才何翩翩，王許回也賢。",
      "暫別廬江守，將遊京兆天。",
      "秋山宜落日，秀水出寒烟。",
      "欲折一枝桂，還來雁沼前。"
    ],
    "tags": [
      "写人",
      "赞美",
      "写景",
      "写人诗"
    ]
  },
  {
    "title": "金門荅蘇秀才",
    "author": "李白",
    "paragraphs": [
      "君還石門日，朱火始改木。",
      "春草如有情，山中尚含綠。",
      "折芳愧遙憶，永路當自勗。",
      "遠見故人心，平生以此足。",
      "巨海納百川，麟閣多才賢。",
      "獻書入金闕，酌醴奉瓊筵。",
      "屢忝白雲唱，恭聞黃竹篇。",
      "恩光照拙薄，雲漢希騰遷。",
      "銘鼎倘云逐，扁丹方渺然。",
      "我留在金門，君去臥丹壑。",
      "未果三山期，遙欣一丘樂。",
      "玄珠寄象罔，赤水非寥廓。",
      "願狎東海鷗，共營西山藥。",
      "棲巖君寂滅，處世余龍蠖。",
      "良辰不同賞，永日應閑居。",
      "鳥吟簷間樹，花落窗下書。",
      "緣溪見綠篠，隔岫窺紅蕖。",
      "採薇行笑歌，眷我情何已。",
      "月出石鏡間，松鳴風琴裏。",
      "得心自虛妙，外物空頹靡。",
      "身世如兩忘，從君老煙水。"
    ],
    "tags": []
  },
  {
    "title": "遊泰山六首 四",
    "author": "李白",
    "paragraphs": [
      "清齋三千日，裂素寫道經。",
      "吟誦有所得，衆神衛我形。",
      "雲行信長風，颯若羽翼生。",
      "攀崖上日觀，伏檻窺東溟。",
      "海色動遠山，天雞已先鳴。",
      "銀臺出倒景，白浪翻長鯨。",
      "安得不死藥，高飛向蓬瀛。"
    ],
    "tags": [
      "泰山"
    ]
  },
  {
    "title": "泛沔州城南郎官湖",
    "author": "李白",
    "paragraphs": [
      "張公多逸興，共泛沔城隅。",
      "當時秋月好，不減武昌都。",
      "四座醉清光，爲歡古來無。",
      "郎官愛此水，因號郎官湖。",
      "風流若未減，名與此山俱。"
    ],
    "tags": [
      "月色",
      "抒情",
      "夜晚"
    ]
  },
  {
    "title": "登邯鄲洪波臺置酒觀發兵",
    "author": "李白",
    "paragraphs": [
      "我把兩赤羽，來遊燕趙間。",
      "天狼正可射，感激無時閑。",
      "觀兵洪波臺，倚劒望玉關。",
      "請纓不繫越，且向燕然山。",
      "風引龍虎旗，歌鐘昔追攀。",
      "擊筑落高月，投壺破愁顏。",
      "遙知百戰勝，定掃鬼方還。"
    ],
    "tags": [
      "军旅",
      "边塞"
    ]
  },
  {
    "title": "下途歸石門舊居",
    "author": "李白",
    "paragraphs": [
      "吳山高，越水清，握手無言傷別情。",
      "將欲辭君挂帆去，離魂不散煙郊樹。",
      "此心鬱悵誰能論，有愧叨承國士恩。",
      "雲物共傾三月酒，歲時同餞五侯門。",
      "羨君素書嘗滿案，含丹照白霞色爛。",
      "余嘗學道窮冥筌，夢中往往遊仙山。",
      "何當脫屣謝時去，壺中別有日月天。",
      "俛仰人間易凋朽，鍾峰五雲在軒牖。",
      "惜別愁窺玉女窗，歸來笑把洪厓手。",
      "隱居寺，隱居山，陶公鍊液棲其間。",
      "靈神閉氣昔登攀，恬然但覺心緒閑。",
      "數人不知幾甲子，昨夜猶帶冰霜顏。",
      "我離雖則歲物改，如今了然失所在。",
      "別君莫道不盡歡，懸知樂客遙相待。",
      "石門流水徧桃花，我亦曾到秦人家。",
      "不知何處得雞豕，就中仍見繁桑麻。",
      "翛然遠與世事間，裝鸞駕鶴又復遠。",
      "何必長從七貴遊，勞生徒聚萬金產。",
      "挹君去，長相思，雲遊雨散從此辭。",
      "欲知悵別心易苦，向暮春風楊柳絲。"
    ],
    "tags": [
      "赠别",
      "写人",
      "友情",
      "写人诗"
    ]
  },
  {
    "title": "經下邳圯橋懷張子房",
    "author": "李白",
    "paragraphs": [
      "子房未虎嘯，破產不爲家。",
      "滄海得壯士，椎秦博浪沙。",
      "報韓雖不成，天地皆振動。",
      "潛匿遊下邳，豈曰非智勇。",
      "我來圯橋上，懷古欽英風。",
      "惟見碧流水，曾無黃石公。",
      "歎息此人去，蕭條徐泗空。"
    ],
    "tags": [
      "隋・唐・五代",
      "写人",
      "咏史怀古"
    ]
  },
  {
    "title": "月下獨酌四首 二",
    "author": "李白",
    "paragraphs": [
      "天若不愛酒，酒星不在天。",
      "地若不愛酒，地應無酒泉。",
      "天地既愛酒，愛酒不愧天。",
      "已聞清比聖，復道濁如賢。",
      "賢聖既已飲，何必求神仙。",
      "三杯通大道，一斗合自然。",
      "但得酒中趣，勿爲醒者傳。"
    ],
    "tags": []
  },
  {
    "title": "秋夜獨坐懷故山",
    "author": "李白",
    "paragraphs": [
      "小隱慕安石，遠遊學屈平。",
      "天書訪江海，雲臥起咸京。",
      "入侍瑤池宴，出陪玉輦行。",
      "誇胡新賦作，諫獵短書成。",
      "但奉紫霄顧，非邀青史名。",
      "莊周空說劒，墨翟耻論兵。",
      "拙薄遂疎絕，歸閑事耦耕。",
      "顧無蒼生望，空愛紫芝榮。",
      "寥落暝霞色，微茫舊壑情。",
      "秋山綠蘿月，今夕爲誰明。"
    ],
    "tags": []
  },
  {
    "title": "感興六首 五",
    "author": "李白",
    "paragraphs": [
      "西國有美女，結樓青雲端。",
      "蛾眉豔曉月，一笑傾城歡。",
      "高節不可奪，炯心如凝丹。",
      "常恐彩色晚，不爲人所觀。",
      "安得配君子，共乘雙飛鸞。"
    ],
    "tags": []
  },
  {
    "title": "觀放白鷹二首 二",
    "author": "李白",
    "paragraphs": [
      "寒冬十二月，蒼鷹八九毛。",
      "寄言燕雀莫相啅，自有雲霄萬里高。"
    ],
    "tags": []
  },
  {
    "title": "從軍行",
    "author": "李白",
    "paragraphs": [
      "百戰沙場碎鐵衣，城南已合數重圍。",
      "突營射殺呼延將，獨領殘兵千騎歸。"
    ],
    "tags": [
      "战争",
      "边塞",
      "相和歌辞"
    ]
  },
  {
    "title": "代秋情",
    "author": "李白",
    "paragraphs": [
      "幾日相別離，門前生穭葵。",
      "寒蟬聒梧桐，日夕長鳴悲。",
      "白露濕螢火，清霜凌兔絲。",
      "空掩紫羅袂，長啼無盡時。"
    ],
    "tags": [
      "写景",
      "抒情",
      "秋天",
      "悲伤",
      "离别"
    ]
  },
  {
    "title": "出妓金陵子呈盧六四首 一",
    "author": "李白",
    "paragraphs": [
      "安石東山三十春，傲然攜妓出風塵。",
      "樓中見我金陵子，何似陽臺雲雨人。"
    ],
    "tags": []
  },
  {
    "title": "金陵新亭",
    "author": "李白",
    "paragraphs": [
      "金陵風景好，豪士集新亭。",
      "舉目山河異，偏傷周顗情。",
      "四坐楚囚悲，不憂社稷傾。",
      "王公何慷慨，千載仰雄名。"
    ],
    "tags": [
      "爱国",
      "志士",
      "赞美",
      "咏史怀古"
    ]
  },
  {
    "title": "新嫁娘",
    "author": "王建",
    "paragraphs": [
      "三日入厨下，洗手作羹汤。",
      "未谙姑食性，先遣小姑尝。"
    ],
    "tags": [
      "水墨唐诗"
    ],
    "prologue": "此诗朴素生动地刻划了封建社会媳妇对婆婆，特别是新嫁娘初到婆婆家，那种畏惧谨慎的心理状态。　　按照习俗，新嫁娘婚后的第三天要下厨做菜。　　第三天下厨房，洗手后煮羹汤，不熟悉婆婆的口味，先请小姑尝试。"
  },
  {
    "title": "田家行",
    "author": "王建",
    "paragraphs": [
      "男声欣欣女颜悦，人家不怨言语别。",
      "五月虽热麦风清，檐头索索缲车鸣。",
      "野蚕作茧人不取，叶间扑扑秋蛾生。",
      "麦收上场绢在轴，的知输得官家足。",
      "不望入口复上身，且免向城卖黄犊。",
      "田家衣食无厚薄，不见县门身即乐。"
    ],
    "tags": [
      "水墨唐诗"
    ],
    "prologue": "田家一派丰收景象，男女老少都高兴，不说一句跟往常一样怨恨的话。五月虽然炎热，但吹来带着麦香的风，特别清凉；屋檐下缫丝车发出索索的响声。野蚕茧竟没有人收取，叶间竟扑扑地长出了秋蛾。麦子已经收割上场，丝绢已缠在轴上，确实知道缴纳赋税让官家富足。不指望将丰收的产品自已吃，自已穿，只要过得下去，不到城里去卖小牛就行。田家不讲究衣食的好歹，只要不去县衙门就是快乐。"
  },
  {
    "title": "野老歌",
    "author": "张籍",
    "paragraphs": [
      "老农家贫在山住，耕种山田三四亩。",
      "苗疏税多不得食，输入官仓化为土。",
      "岁暮锄犁傍空室，呼儿登山收橡实。",
      "西江贾客珠百斛，船中养犬长食肉。"
    ],
    "tags": [
      "水墨唐诗"
    ],
    "prologue": "老翁家贫住在山中，靠耕种三四亩山田为生。田亩少，赋税多，没有吃的。粮食送进官府的仓库，最后腐烂变质，化为泥土。一年到头，家中只剩下锄头、犁耙靠在空房子里面，只好叫儿子上山去拾橡子充饥。西来的长江的富商的船中，成百上千的珠宝用斛来计量，连船上养的狗也长年吃肉。"
  },
  {
    "title": "暖川",
    "author": "李益",
    "paragraphs": [
      "胡风冻合鸊鹈泉，牛马千群逐暖川。",
      "塞外征行无尽日，年年移帐雪中天。"
    ],
    "tags": [
      "水墨唐诗"
    ],
    "prologue": "诗写戍边战士在冰天雪地中度过漫长的艰苦岁月。塞外的寒风吹得鸊鹈泉结了厚冰，千万群牛马向温暖的平川迁移。军队在塞外征战没有尽期，年年转战在冰天雪地。"
  },
  {
    "title": "从军北征",
    "author": "李益",
    "paragraphs": [
      "天山雪后海风寒，横笛偏吹《行路难》。",
      "碛里征人三十万，一时回首月中看。"
    ],
    "tags": [
      "水墨唐诗"
    ],
    "prologue": "天山下了一场大雪，薄海刮来寒冷的风。行军途中，战士都吹起《行路难》的笛曲。沙漠里征军三十万，一到夜晚，所有的战士都望着故乡的明月。"
  },
  {
    "title": "水宿闻雁",
    "author": "李益",
    "paragraphs": [
      "早雁忽为双，惊秋风水凉。",
      "夜长人自起，星月满空江。"
    ],
    "tags": [
      "水墨唐诗"
    ],
    "prologue": "诗写作者在水边住宿，在早起的一瞬间所见雁群的景象。　　清晨的大雁忽然变成一对对。秋风吹过，江水寒冷，把大雁惊醒，它们迅速地飞离。经过漫漫长夜，我起身只见天上布满星月，映照在空落落的江水之上。"
  },
  {
    "title": "江南曲",
    "author": "李益",
    "paragraphs": [
      "嫁得瞿塘贾，朝朝误妾期。",
      "早知潮有信，嫁与弄潮儿。"
    ],
    "tags": [
      "水墨唐诗"
    ],
    "prologue": "此诗摹拟商人妻子的口吻写别离的哀怨。　　嫁给瞿塘的商人，每天都耽误约定的时期。早知道潮水涨落有定时，不如嫁给弄潮的人。"
  },
  {
    "title": "送李端",
    "author": "卢纶",
    "paragraphs": [
      "故关衰草遍，离别正堪悲。",
      "路出寒云外，人归暮雪时。",
      "少孤为客早，多难识君迟。",
      "掩泣空相向，风尘何所期。"
    ],
    "tags": [
      "水墨唐诗"
    ],
    "prologue": "这是一首送别诗。　　往日的要塞荒草遍地，在这里离别真令人悲伤。道路通向寒冷的云天之外，送别的人踏着傍晚的雪花归来。幼年失去父亲，很早就漂流在外，困难重重，可惜认识得太迟。朝他离去的方向掩面哭泣，风尘仆仆，今朝一别，什么时候再相见呢？"
  },
  {
    "title": "塞下曲",
    "author": "卢纶",
    "paragraphs": [
      "林暗草惊风，将军夜引弓。",
      "平明寻白羽，没在石棱中。"
    ],
    "tags": [
      "水墨唐诗"
    ],
    "prologue": "夜晚，树林阴暗不明，野草在疾风中颤动，将军拉开了他的弓简明。天刚亮时，去寻找尾部装有白色鸟羽箭矢。箭已射入石中。"
  },
  {
    "title": "赋得暮雨送李曹",
    "author": "韦应物",
    "paragraphs": [
      "楚江微雨里，建业暮钟时。",
      "漠漠帆来重，冥冥鸟去迟。",
      "海门深不见，浦树远含滋。",
      "相送情无限，沾襟比散丝。"
    ],
    "tags": [
      "水墨唐诗"
    ],
    "prologue": "在长江的小雨之中，在建业晚钟敲响的时候，水气弥漫，风帆被雨打湿，行驶沉重。天气昏暗，归鸟也迟迟飞去。遥望前方，海门深远而看不见，远处长江边的树林，饱含着水汽。朋友相送，怀着无限的深情，像密雨一样的眼泪纵横，打湿了我的衣襟。"
  },
  {
    "title": "初发杨子寄元大校书",
    "author": "韦应物",
    "paragraphs": [
      "凄凄去亲爱，泛泛入烟雾。",
      "归棹洛阳人，残钟广陵树。",
      "今朝此为别，何处还相遇。",
      "世事波上舟，沿洄安得住？。"
    ],
    "tags": [
      "水墨唐诗"
    ],
    "prologue": "悲凄凄地离开相亲相爱的朋友，泛泛地漂流在烟雾一样的世界。乘上回归洛阳的船舫，在广陵的树下听晓钟的残音。今朝在这里分别，谁知在什么地方还能相遇？世事好像这漂泊在波涛上的小船，谁能把握自已的顺境和逆境呢？"
  },
  {
    "title": "秋夜寄邱员外",
    "author": "韦应物",
    "paragraphs": [
      "怀君属秋夜，散步咏凉天。",
      "空山松子落，幽人应未眠。"
    ],
    "tags": [
      "水墨唐诗"
    ],
    "prologue": "适逢秋夜天凉，我出外散步吟诗，不禁怀念起君来。空山分外幽静，只听见松子落地的声音。隐居的你，在这个时候一定还没有入睡。"
  },
  {
    "title": "江乡故人偶集客舍",
    "author": "戴叔伦",
    "paragraphs": [
      "天秋月又满，城阙夜千重。",
      "还作江南会，翻疑梦里逢。",
      "风枝惊暗鹊，露草泣寒虫。",
      "羁旅长堪醉，相留畏晓钟。"
    ],
    "tags": [
      "水墨唐诗"
    ],
    "prologue": "秋天月又圆，照射着京城的宫阙，出现千道暗影。居然能在京城会集江南故人，反而怀疑是梦中相逢。风刮树枝，使藏身树上的鹊鸟惊恐，露水打湿青草，让寒虫吓得哭泣。作客他乡，可长夜醉饮，只怕晓钟一响，就难以相信了。"
  },
  {
    "title": "题三闾大夫庙",
    "author": "戴叔伦",
    "paragraphs": [
      "沅湘流不尽，屈子怨何深。",
      "日暮秋风起，萧萧枫树林。"
    ],
    "tags": [
      "水墨唐诗"
    ],
    "prologue": "沅江、湘江的水长流不断，诉说着屈原多么深的怨恨。太阳西下，秋风萧瑟，枫树摇曳，恍惚中如见屈原归来。"
  },
  {
    "title": "凉州曲",
    "author": "柳中庸",
    "paragraphs": [
      "关山万里远征人，一望关山泪满巾。",
      "青海戍头空有月，黄沙碛里本无春。"
    ],
    "tags": [
      "水墨唐诗"
    ],
    "prologue": "万里远征到边塞关山的将士，看见荒凉的边关不禁潸然泪下。戍守青海的将士头上空有一片明月，放眼望去，一片黄沙，大漠本来就没有春天。"
  },
  {
    "title": "征人怨",
    "author": "柳中庸",
    "paragraphs": [
      "岁岁金河复玉关，朝朝马策与刀环。",
      "三春白雪归青冢，万里黄河绕黑山。"
    ],
    "tags": [
      "水墨唐诗"
    ],
    "prologue": "年年在边城，离开金河(大黑河)，又到玉门关。天天要打仗，要手执马鞭和刀环。晚春三月，大雪返回王昭君的青色的暮地。长途跋涉，战士行程万里，从黄河绕过黑山。"
  },
  {
    "title": "宫词",
    "author": "顾况",
    "paragraphs": [
      "玉楼天半起笙歌，风送宫嫔笑语和。",
      "月殿影开闻夜漏，水精帘卷近秋河。"
    ],
    "tags": [
      "水墨唐诗"
    ],
    "prologue": "华丽的玉楼耸立在半天云霄，微风传送着笙歌笑语。云开月出，静听计时滴水的声音。卷上水晶帘儿，银河就在眼前。"
  },
  {
    "title": "过山农家",
    "author": "顾况",
    "paragraphs": [
      "板桥人渡泉声，茅檐日午鸡鸣。",
      "莫嗔焙茶烟暗，却喜晒谷天晴。"
    ],
    "tags": [
      "水墨唐诗"
    ],
    "prologue": "渡过板桥，桥下泉水淙淙，到农家的茅屋屋檐下，正是日午鸡叫的时候。请不要讨厌焙茶时烟雾弥漫。在晒谷的时候，山民还喜欢天晴。"
  },
  {
    "title": "石窦泉",
    "author": "顾况",
    "paragraphs": [
      "吹沙复喷石，曲折仍圆旋。",
      "野客漱流时，杯粘落花片。"
    ],
    "tags": [
      "水墨唐诗"
    ],
    "prologue": "春风吹拂，泉水就从石头的洞隙里喷出来，有的弯弯曲曲，有的打着圆圈。野外的游客在泉中洗漱时，杯子粘上落下的花瓣。"
  },
  {
    "title": "欹松漪",
    "author": "顾况",
    "paragraphs": [
      "湛湛碧涟漪，老松欹侧卧。",
      "悠扬绿萝影，下拂波纹破。"
    ],
    "tags": [
      "水墨唐诗"
    ],
    "prologue": "碧绿湛湛的波涛上，老松树斜躺在岸边。疾风吹过，松枝摇曳，划破水中的涟漪，水面映照出它的倒影。"
  },
  {
    "title": "石上藤",
    "author": "顾况",
    "paragraphs": [
      "空山无鸟迹，何物如人意。",
      "委曲结绳文，离披草书字。"
    ],
    "tags": [
      "水墨唐诗"
    ],
    "prologue": "荒凉的山崖没有鸟的踪迹，为何这种植物长得像有人修饰。藤蔓弯曲像古代结绳的文字，远看又像在石板上写的草书。"
  },
  {
    "title": "宿石涧店闻妇人哭",
    "author": "李端",
    "paragraphs": [
      "山店门前一妇人，哀哀夜哭向秋云。",
      "自说夫因征战死，朝来逢着旧将军。"
    ],
    "tags": [
      "水墨唐诗"
    ],
    "prologue": "晚上，在山涧的旅店门前，有一位妇女对着天上的秋云悲哀地哭诉。问她为什么伤心，她说，早上碰见以前带领丈夫出征的那位将军回来，而自已的丈夫却死在战场上。"
  },
  {
    "title": "芜城",
    "author": "李端",
    "paragraphs": [
      "风吹城上树，草没城边路。",
      "城里月明时，精灵自来去。"
    ],
    "tags": [
      "水墨唐诗"
    ],
    "prologue": "大风吹拂着生长在城墙边的树木，野草淹没了城边的大路。城里没有人迹，在月明的夜晚，精灵鬼怪自由自在地进出。"
  },
  {
    "title": "秋晚宿破山寺",
    "author": "皎然",
    "paragraphs": [
      "秋风落叶满空山，古寺残灯石壁间。",
      "昔日经行人尽去，寒云夜夜自飞还。"
    ],
    "tags": [
      "水墨唐诗"
    ],
    "prologue": "秋风过后，落叶撒满空旷的山谷。石壁之间古老的寺庙中，残灯散发着微弱的光。往日在这里活动的人们都已走尽，只有寒冷的云夜夜飞回山寺的上空。"
  },
  {
    "title": "江村即事",
    "author": "司空曙",
    "paragraphs": [
      "钓罢归来不系船，江村月落正堪眠。",
      "纵然一夜风吹去，只在芦花浅水边。"
    ],
    "tags": [
      "水墨唐诗"
    ],
    "prologue": "钓完鱼回来不必把船系好，江村上空的月亮落了，正是睡觉的好时候。即使吹一夜的风，船也不会飘远，只会在芦花浅水边。"
  },
  {
    "title": "留卢秦卿",
    "author": "司空曙",
    "paragraphs": [
      "知有前期在，难分此夜中。",
      "无将故人酒，不及石尤风。"
    ],
    "tags": [
      "水墨唐诗"
    ],
    "prologue": "知道在这以前就决定，今天晚上就要分手，实在是难分难舍。老朋友备酒也留不住你，岂不是故人的酒，不及石尤风(阻挡行船的逆风)能阻止你的行程！"
  },
  {
    "title": "酬李甫见赠",
    "author": "元稹",
    "paragraphs": [
      "杜甫天才颇绝伦，每寻诗卷似情亲。",
      "怜渠直道当时语，不着心源傍古人。"
    ],
    "tags": [
      "水墨唐诗"
    ],
    "prologue": "杜甫是天才绝伦的诗人，他创作的诗卷读来似亲人、似情愫。喜欢直截了当地说当时的语言，不是一味地依傍古人。所以说，杜甫的诗有创新的功劳"
  },
  {
    "title": "闻乐天授江州司马",
    "author": "元稹",
    "paragraphs": [
      "残灯无焰影幢幢，此夕闻君谪九江。",
      "垂死病中惊坐起，暗风吹雨入寒窗。"
    ],
    "tags": [
      "水墨唐诗"
    ],
    "prologue": "残灯已没有火焰，周围留下模糊不清的影子，这时听说君被贬官九江。在垂死的重病中，我被这个消息震惊得坐了起来，暗夜的风雨吹进我窗户，感觉分外寒冷。"
  },
  {
    "title": "古筑城曲（二首）",
    "author": "元稹",
    "paragraphs": [
      "筑城须努力，城高遮得贼。",
      "但恐贼路多，有城遮不得。"
    ],
    "tags": [
      "水墨唐诗"
    ],
    "prologue": "筑城安敢烦，愿听丁一言。请筑鸿胪寺，兼愁虏出关。　　努力地修筑长城，长城高就可以阻挡盗贼的入侵。但是恐怕盗贼的路子多，就是有长城也阻挡不了。　　筑城不敢厌烦，但愿能听取一种说法。希望多修筑接待外宾的像鸿胪寺这样的宫室，况且城防坚固，反使俘虏不能出去，必为内乱。"
  },
  {
    "title": "寒食",
    "author": "韩竑",
    "paragraphs": [
      "春城无处不飞花，寒食东风御柳斜。",
      "日暮汉宫传蜡烛，轻烟散入五侯家。"
    ],
    "tags": [
      "水墨唐诗"
    ],
    "prologue": "春天的京城无处不繁华似锦。寒食节这天，东风吹拂，宫廷的柳树迎风摇曳。家家禁火，可傍晚时分宫廷的蜡烛传来传去，幽暗的烛光进入了天子宠幸的五侯之家。 "
  },
  {
    "title": "将牛何处去（二首）",
    "author": "元结",
    "paragraphs": [
      "将牛何处去，耕彼故城东。",
      "相伴有田父，相欢惟牧童。"
    ],
    "tags": [
      "水墨唐诗"
    ],
    "prologue": "将牛何处去，耕彼西阳城。叔闲修家具，直者伴我耕。　　牵牛到什么地方去？去故城东耕种那里的田地。老农和我做伴，还有牧童高兴地在那里玩耍。牵牛到什么地方去？去耕种西阳城的田地。叔闲帮助修农具，长子和我一道耕种。"
  },
  {
    "title": "月夜",
    "author": "刘方平",
    "paragraphs": [
      "更深月色半人家，北斗阑干南斗斜。",
      "今夜偏知春气暖，虫声新透绿窗纱。"
    ],
    "tags": [
      "水墨唐诗"
    ],
    "prologue": "更深夜静，星移斗转，月光斜射半个庭院。今夜，我出乎意料地感知春天温暖的气息，因为昆虫的叫声透过绿色的窗纱传来。"
  },
  {
    "title": "采莲曲",
    "author": "刘方平",
    "paragraphs": [
      "落日清江里，荆歌艳楚腰。",
      "采莲从小惯，十五即乘潮。"
    ],
    "tags": [
      "水墨唐诗"
    ],
    "prologue": "西落的太阳余辉照着清澈的江水，荆楚民歌让姑娘们更艳丽。她们从小习惯采莲，十五岁一过就开始上船在水中劳动。"
  },
  {
    "title": "春雪",
    "author": "刘方平",
    "paragraphs": [
      "飞雪带春风，徘徊乱绕空。",
      "君看似花处，偏在洛城东。"
    ],
    "tags": [
      "水墨唐诗"
    ],
    "prologue": "春风携带着雪花，在空中徘徊、狂舞。请君观察，在洛城东的豪门宅第，雪花并不寒冷，并像花一样美。"
  },
  {
    "title": "苜蓿峰寄家人",
    "author": "岑参",
    "paragraphs": [
      "苜蓿峰边逢立春，葫芦河上泪沾巾。",
      "闺中只是空相忆，不见沙场愁杀人。"
    ],
    "tags": [
      "水墨唐诗"
    ],
    "prologue": "我到苜蓿峰边正是立春那一天，见葫芦河还结着厚厚的冰层，不禁泪湿衣襟。家人只是想念远征的亲人，而远戍沙场的愁苦他们怎么知道呢？"
  },
  {
    "title": "碛中作",
    "author": "岑参",
    "paragraphs": [
      "走马西来欲到天，辞家见月两回圆。",
      "今夜未知何处宿，平沙万里绝人烟。"
    ],
    "tags": [
      "水墨唐诗"
    ],
    "prologue": "骑马西行几乎来到天边，离开家乡将近两月。今天晚上我将住宿什么地方？眼前是万里平沙无人烟。"
  },
  {
    "title": "山房春事",
    "author": "岑参",
    "paragraphs": [
      "梁园日暮乱飞鸦，极目箫条三两家。",
      "庭树不知人去尽，春来还发旧时花。"
    ],
    "tags": [
      "水墨唐诗"
    ],
    "prologue": "梁园黄昏的时候，鸦雀乱飞，放眼望去，只见萧条衰败的几户人家。庭院的树木花草不知时过境迁，春天到来时还像过去一样花开茂盛。"
  },
  {
    "title": "暮秋山行（节选）",
    "author": "岑参",
    "paragraphs": [
      "疲马卧长坂，夕阳下通津。",
      "山风吹空林，飒飒如有人。"
    ],
    "tags": [
      "水墨唐诗"
    ],
    "prologue": "夕阳照射着通向渡口的道路，疲惫的马卧在山坡旁歇息。山风吹过空旷的树林，发出飒飒的响声，树林里面好像有人的声音。"
  },
  {
    "title": "题三会寺仓颉造字台",
    "author": "岑参",
    "paragraphs": [
      "野寺荒台晚，寒天古木悲。",
      "空阶有鸟迹，犹似造书时。"
    ],
    "tags": [
      "水墨唐诗"
    ],
    "prologue": "傍晚，来到这荒野寺庙的古台，天气寒冷，古老的树木在冷风中悲鸣。三会寺的空阶上只残留鸟的足迹，就像仓颉当年造字的时候一样。"
  },
  {
    "title": "送李中丞归汉阳别业",
    "author": "刘长卿",
    "paragraphs": [
      "流落征南将，曾驱十万师。",
      "罢归无旧业，老去恋明时。",
      "独立三边静，轻生一剑知。",
      "茫茫江汉上，日暮欲何之。"
    ],
    "tags": [
      "水墨唐诗"
    ],
    "prologue": "曾经是率领十万兵马的征南将军，如今流落他乡。辞官之后没有过去的事业，老迈时留恋圣明的时代。独自治理边塞平静，不怕牺牲的精神只有我的佩剑知道。在茫茫的汉水，太阳下山了，谁知道它将去哪里！ "
  },
  {
    "title": "秋日登吴公台上寺远眺",
    "author": "刘长卿",
    "paragraphs": [
      "古台摇落后，秋入望乡心。",
      "野寺来人少，云峰隔水深。",
      "夕阳依旧垒，寒磬满空林。",
      "惆怅南朝事，长江独至今。"
    ],
    "tags": [
      "水墨唐诗"
    ],
    "prologue": "古台零落之后，又一个秋天来到，勾起人们思念故乡之情。荒郊野寺很少有来客，高耸入云的山峰远隔深深的江水。夕阳依傍古老的台垒，寒冷的磬声充满空旷的山林。为南朝的兴衰而惆怅，惟有长江水，滚滚向东至今没有改变。"
  },
  {
    "title": "寻南溪常道士",
    "author": "刘长卿",
    "paragraphs": [
      "一路经行处，莓苔见屐痕。",
      "白云依静渚，芳草闭闲门。",
      "过雨看松色，随山到水源。",
      "溪花与禅意，相对亦忘言。"
    ],
    "tags": [
      "水墨唐诗"
    ],
    "prologue": "一路行走过来的地方，青苔上出现鞋的痕迹。白云依傍安静的小洲，芳草封闭闲置的园门。山雨过后松色更美，环山找到了水的源头。溪景与禅意相互默喻，不需要言词表达。"
  },
  {
    "title": "送灵澈",
    "author": "刘长卿",
    "paragraphs": [
      "苍苍竹林寺，杳杳种声晚。",
      "荷笠带斜阳，青山独归远。"
    ],
    "tags": [
      "水墨唐诗"
    ],
    "prologue": "暮色苍茫笼罩着的竹林寺，傍晚从远处传来阵阵钏声。在夕阳的辉映中，灵澈和尚肩负斗笠，他孤独的身影消失在那遥远的青山中。"
  },
  {
    "title": "逢雪宿鞭蓉山主人",
    "author": "刘长卿",
    "paragraphs": [
      "日暮苍山远，天寒白屋贫。",
      "柴门闻犬吠，风雪夜归人。"
    ],
    "tags": [
      "水墨唐诗"
    ],
    "prologue": "太阳下山，风雪到来，青山显更加模糊遥远。投宿一家贫寒的山民家，他家的房屋空空，很有几分寒冷。深夜，用柴草编成的门外传来狗的叫声，主人冒雪归来。"
  },
  {
    "title": "早梅",
    "author": "张谓",
    "paragraphs": [
      "　一权寒梅白玉条，迥临村路傍溪桥。",
      "不知近水花先发，疑是经冬雪未销。"
    ],
    "tags": [
      "水墨唐诗"
    ],
    "prologue": "在远离村路的小溪桥边，满树早梅凌寒开放，像一条条白玉。如果不知道这棵梅树靠近溪水而花先开放，还怀疑是经冬的冰雪没有融化哩。"
  },
  {
    "title": "绝句三首",
    "author": "杜甫",
    "paragraphs": [
      "前年渝州杀刺史，今年开州杀刺吏。",
      "群盗相随剧虎狼，食人更肯留妻子。",
      "二十一人同入蜀。",
      "惟残一人出骆谷。",
      "自说二女啮臂时，回头却向秦云器。",
      "殿前兵马虽骁雄，纵暴略与羌浑同。",
      "闻道杀人汉水上，妇女多在官军中。"
    ],
    "tags": [
      "水墨唐诗"
    ],
    "prologue": "前年渝州刺史被杀，今年开州刺史被杀。盗贼四起比虎狼还凶，虎狼食人尚留下妻子。　　一家二十一口　逃难到蜀地，只剩下一人离开骆谷。说到两个女儿被掠时生离死别的情景，不禁向天嚎啕大哭。禁军兵马可称骁勇，施暴大略和党项羌、吐谷浑差不多。听说在汉水杀了很多人，把妇女留在军营。 "
  },
  {
    "title": "江畔独步寻花",
    "author": "杜甫",
    "paragraphs": [
      "黄四娘家花满蹊，千朵万朵压枝低。",
      "留连戏蝶时时舞，自在娇莺恰恰啼。"
    ],
    "tags": [
      "水墨唐诗"
    ],
    "prologue": ""
  },
  {
    "title": "子夜吴歌",
    "author": "李白",
    "paragraphs": [
      "长安一片月，万户捣衣声。",
      "秋风吹不尽，总是玉关情。",
      "何日平胡虏，良人罢远征。"
    ],
    "tags": [
      "水墨唐诗"
    ],
    "prologue": "长安明月高照，家家户户传来捶打衣服的声音。秋风不断地吹，吹不尽对远征在玉门关外的丈夫的怀念之情。不知何日能平定北方的入侵者，丈夫才可以停止远征，返回家园？"
  },
  {
    "title": "古朗月行（节选）",
    "author": "李白",
    "paragraphs": [
      "小时不识月，呼作白玉盘。",
      "又疑瑶台镜，飞在青云端。",
      "仙人垂两足，桂树何团团。",
      "白兔捣药成，问言与谁餐。"
    ],
    "tags": [
      "水墨唐诗"
    ],
    "prologue": "我小时候不认识月亮，叫它白玉盘，又怀疑它是瑶台仙镜，飞到了青云之上。传说月亮中有仙人，月亮刚升起的时候，能看见仙人的两只脚，为什么我却只看见团团的桂树。传说月中有玉兔捣药，不知它捣药给谁吃？"
  },
  {
    "title": "送李少府贬峡中 王少府贬长沙",
    "author": "高适",
    "paragraphs": [
      "嗟君此别意何如，驻马衔杯问谪居。",
      "巫峡啼猿数行泪，衡阳归雁几封书。",
      "青枫江上秋帆远，白帝城边古木疏。",
      "圣代即今多雨露，暂时分手莫踌躇。"
    ],
    "tags": [
      "水墨唐诗"
    ],
    "prologue": "不知这次分别二位的心情如何，停下马来饯别，询问贬谪的地方。巫峡一带常有猿猴啼叫，十分凄凉；长沙虽然遥远，但相传雁飞到衡阳而北返可以传递书信。青枫江(位于长沙市南)上秋风萧瑟，远望白帆点点，白帝城边树木凋零，一派荒凉稀疏的景象。圣明的时代，君王多施雨露(恩泽)，暂时分别不要犹豫向前。"
  },
  {
    "title": "别董大",
    "author": "高适",
    "paragraphs": [
      "千里黄云白日曛，北风吹雁雪纷纷。",
      "莫愁前路无知己，天下谁人不识君？。"
    ],
    "tags": [
      "水墨唐诗"
    ],
    "prologue": ""
  },
  {
    "title": "嫦娥",
    "author": "李商隐",
    "paragraphs": [
      "云母屏风烛影深，长河渐落晓星沉。",
      "嫦娥应悔偷灵药，碧海青天夜夜心。"
    ],
    "tags": [
      "水墨唐诗"
    ],
    "prologue": "云母石装饰的屏风旁，烛影深深；银河西移，启明星渐渐消失。月中仙女嫦娥应当懊悔当初偷吃了不死灵药，以致在月宫夜夜对着碧海青天，过着孤寂凄冷的生活。\r\n"
  },
  {
    "title": "汉江临眺",
    "author": "王维",
    "paragraphs": [
      "楚塞三湘接，荆门九派通。",
      "江流天地外，山色有无中。",
      "郡邑浮前浦，波澜动远空。",
      "襄阳好风日，留醉与山翁。"
    ],
    "tags": [
      "水墨唐诗"
    ],
    "prologue": ""
  },
  {
    "title": "送黎拾遗",
    "author": "王维",
    "paragraphs": [
      "相送临高台，川原杳何极！日暮飞鸟还，行人去不息。"
    ],
    "tags": [
      "水墨唐诗"
    ],
    "prologue": "登上高台送别黎昕，只见山川原野广阔遥远。太阳落山时，飞鸟回到自已的林中巢穴，远行的人一去不再回来。"
  },
  {
    "title": "鹿柴",
    "author": "王维",
    "paragraphs": [
      "空山不见人，但闻人语响。",
      "返影入深林，复照青苔上。"
    ],
    "tags": [
      "水墨唐诗"
    ],
    "prologue": ""
  },
  {
    "title": "鸟鸣涧",
    "author": "王维",
    "paragraphs": [
      "人闲桂花落，夜静春山空。",
      "月出惊山鸟，时鸣春涧中。"
    ],
    "tags": [
      "水墨唐诗"
    ],
    "prologue": "春夜静悄悄，独自在洒满桂花的山路上悠闲地行走，春山空寂。月亮从云层中露出来，惊动了山林的鸟雀，它们的鸣叫声不时地回荡在春夜的溪涧之中。"
  },
  {
    "title": "芙蓉楼送辛渐",
    "author": "王昌龄",
    "paragraphs": [
      "寒雨连江夜入吴，平明送客楚江孤。",
      "洛阳亲友如相问，一片冰心在玉壶。"
    ],
    "tags": [
      "水墨唐诗"
    ],
    "prologue": ""
  },
  {
    "title": "出塞",
    "author": "王昌龄",
    "paragraphs": [
      "秦时明月汉时关，万里长征人未还。",
      "但使龙城飞将在，不教胡马度阴山。"
    ],
    "tags": [
      "水墨唐诗"
    ],
    "prologue": ""
  },
  {
    "title": "塞下曲",
    "author": "王昌龄",
    "paragraphs": [
      "饮马渡秋水，水寒风似刀。",
      "平沙日未没，黯黯见临洮。",
      "昔日长城战，咸言意气高。",
      "黄尘足今古，白骨乱蓬蒿。"
    ],
    "tags": [
      "水墨唐诗"
    ],
    "prologue": "秋凉了，戍边的将士们饮马渡江，水冰凉风似刀割。放眼望去，太阳还没西落，只见一片沙漠。远望临洮(今甘肃岷县，秦时长城的起点)已是昏暗不清。联想到从前在这一带进行的激烈的战斗，将士们意气风发，斗志高昂。这里从古到今都是黄沙充塞的征战之地，战死者的白骨混迹在野草之中。"
  },
  {
    "title": "塞上曲",
    "author": "王昌龄",
    "paragraphs": [
      "蝉鸣空桑林，八月萧关道。",
      "出塞复入塞，处处共芦草。",
      "从来幽并客，皆共尘沙老。",
      "莫学游侠儿，矜夸紫骝好。"
    ],
    "tags": [
      "水墨唐诗"
    ],
    "prologue": "蝉在叶子已经柘落的桑树林中鸣叫。八月，只见在萧关的道路上，士兵频繁地出塞入塞，到处芦草枯黄，一片荒凉。从古至今幽州和并州的健儿都在沙场度过一生。不要学那些游侠儿，只知夸耀自已的紫骝骏马。"
  },
  {
    "title": "早寒有怀",
    "author": "孟浩然",
    "paragraphs": [
      "木落雁南度，北风江上寒。",
      "我家襄水曲，遥隔楚云端。",
      "乡泪客中尽，孤帆天际看。",
      "迷津欲有问，平海夕漫漫。"
    ],
    "tags": [
      "水墨唐诗"
    ],
    "prologue": "树叶飘零，北雁南飞，北风吹冷了江滩。我家住在襄水边，相隔在遥远的楚国云天之下。流尽了情乡之泪，遥望天边的一叶孤舟。要问出路在哪里，黄昏时，江水滔滔，与海相平，一片茫茫。"
  },
  {
    "title": "咏柳",
    "author": "贺知章",
    "paragraphs": [
      "碧玉妆成一树高，万条垂下绿丝绦。",
      "不知细叶谁裁出，二月春风似剪刀。"
    ],
    "tags": [
      "水墨唐诗"
    ],
    "prologue": ""
  },
  {
    "title": "晓发",
    "author": "贺知章",
    "paragraphs": [
      "故乡杳无际，江皋闻曙钟。",
      "始见沙上鸟，犹埋云外峰。"
    ],
    "tags": [
      "水墨唐诗"
    ],
    "prologue": "这首诗描写了晓雾初开清晨的景色，表达了作者对故乡的眷恋和对前路的渺茫之感。　　故乡已是遥远而没有边际，江岸传来了清晨的钟声。近处可以清晰地看见沙滩的水鸟，远处的山峰还隐没于云雾之中。"
  },
  {
    "title": "易水送人",
    "author": "骆宾王",
    "paragraphs": [
      "此地别燕丹，壮发上冲冠。",
      "昔时人已没，今日水犹寒。"
    ],
    "tags": [
      "水墨唐诗"
    ],
    "prologue": "在这个地方荆轲告别燕太子丹，慷慨赴义，怒发冲冠。岁月匆匆，过去的人都不在了，只留下易水还和当年一样冰冷。"
  },
  {
    "title": "早春",
    "author": "韩愈",
    "paragraphs": [
      "天街小雨润如酥，草色遥看近却无。",
      "最是一年春好处，绝胜烟柳满皇都。"
    ],
    "tags": [
      "水墨唐诗"
    ],
    "prologue": "这首诗是作者对唐代京城长安的早春美景的描绘与赞美。　　濛濛细雨在长安街道上，像酥油一样地滋润着大地。远远望去，只见小草一片嫩绿，近看却稀稀疏疏，像是没有什么。正是一年春天最美好的时光，大大地胜过满长安花红柳绿的晚春时节。"
  },
  {
    "title": "闺怨词",
    "author": "白居易",
    "paragraphs": [
      "关山征戍远，闺阁别离难。",
      "苦战应憔悴，寒衣不要宽。"
    ],
    "tags": [
      "水墨唐诗"
    ],
    "prologue": "诗写闺阁的妇女为远征的亲人制作寒衣，不仅表现思念心切，还从侧面反映戍边生活的艰苦卓绝。　　到偏远的边关要塞去打仗，家人难分难舍。经历许多艰苦的战斗，人一定会消瘦，寒衣不要做得太宽大。"
  },
  {
    "title": "浪淘沙",
    "author": "刘禹锡",
    "paragraphs": [
      "九曲黄河万里沙，浪淘风簸自天涯。",
      "如今直上银河去，同到牵牛织女家。"
    ],
    "tags": [
      "水墨唐诗"
    ],
    "prologue": "此诗写九曲黄河的雄伟气势，并展开奇特的想像，表现作者非凡的向往与追求。　　弯弯曲曲的黄河来自天涯，奔腾万里，它携带的泥沙也经历浪淘风簸。如今我想沿着黄河滚滚的波涛，直上九天银河，到牵牛星和织女星的家中去做客。"
  },
  {
    "title": "望洞庭",
    "author": "刘禹锡",
    "paragraphs": [
      "湖光秋月两相和，潭面无风镜未磨。",
      "遥望洞庭山水翠，白银盘里一青螺。"
    ],
    "tags": [
      "水墨唐诗"
    ],
    "prologue": "这首诗是写洞庭湖的秋色夜景，给人以美的享受。　　秋夜，湖水的波光和月光两相融合，湖上没有风浪，水面像没有经过打磨的铜镜。远望洞庭的山(即君山)和水一片青翠，好像银白色的盘子里放着一颗青色的田螺。"
  },
  {
    "title": "竹枝词",
    "author": "刘禹锡",
    "paragraphs": [
      "杨柳青青江水平，闻郎江上唱歌声。",
      "东边日出西边雨，道是无晴还有晴。"
    ],
    "tags": [
      "水墨唐诗"
    ],
    "prologue": "此诗是作者模仿民歌创作的情歌，以少女的口吻表现朦胧的初恋。　　杨柳青青，江水平如明镜，传来了郎哥在江上唱歌的声音。东边还有太阳，西边却下着雨，要说是无晴(情)却是有晴(情)。"
  },
  {
    "title": "春词",
    "author": "刘禹锡",
    "paragraphs": [
      "新妆宜面下朱楼，深锁春光一院愁。",
      "行到中庭数花朵，蜻蜓飞上玉搔头。"
    ],
    "tags": [
      "水墨唐诗"
    ],
    "prologue": "这首诗咏叹贵族少妇的春愁。　　刚施好匀称的脂粉走下朱楼，春光被深深锁住，庭院尽是哀愁。走到中庭数花朵，蜻蜓飞落在她头上的碧玉簪头上。"
  },
  {
    "title": "石头城",
    "author": "刘禹锡",
    "paragraphs": [
      "山围故国周遭在，潮打空城寂寞回。",
      "淮水东边旧时月，夜深还过女墙来。"
    ],
    "tags": [
      "水墨唐诗"
    ],
    "prologue": "石头城一直是六朝的国都，唐被废弃。诗咏古城，寄寓作者对今昔盛衰的感慨。　　环绕着故国的山脉还在，潮水拍打空城。秦淮河东边挂着的还是过去那个月亮，夜深时，月光还像过去一样，透过城墙上的城垛照射过来。"
  },
  {
    "title": "雁门太守行",
    "author": "李贺",
    "paragraphs": [
      "黑云压城城欲催，甲光向日金鳞开。",
      "角声满天秋色里，塞上燕脂凝夜紫。",
      "半卷红旗临易水，霜重鼓寒声不起。",
      "报君黄金台上意，提携玉龙为君死。"
    ],
    "tags": [
      "水墨唐诗"
    ],
    "prologue": "战争的乌云翻滚而来，像是要把城楼压垮，将士的铁甲在阳光下闪耀，我自岿然不动。号角声声，响彻秋夜的长空，塞上战士的鲜血和泥土凝成紫色，战斗惨烈。援军连夜到达易水，半卷红旗，冒着霜寒，战鼓低沉，一场新的斗争即将开始。为报答君王在黄金台招贤纳士的恩惠，将士拿起玉龙宝剑愿为君王决一死战。"
  },
  {
    "title": "卖炭翁",
    "author": "白居易",
    "paragraphs": [
      "卖炭翁，伐薪烧炭南山中。",
      "满面尘灰烟火色，两鬓苍苍十指黑。",
      "卖炭得钱何所营，身上衣裳口中食。",
      "可怜身上衣正单，心忧炭贱愿天寒。",
      "夜来城外一尺雪，晓驾炭车辗冰辙。",
      "牛困人饥日已高，市南门外泥中歇。",
      "翩翩两骑来是谁？黄衣使者白衫儿。",
      "手把文书口称敕，回车叱牛牵向北。",
      "一车炭，千余斤，宫使驱将惜不得。",
      "半匹红纱一丈绫，系向牛头充炭值。"
    ],
    "tags": [
      "水墨唐诗"
    ],
    "prologue": "此诗揭露唐朝的“宫市”(就是皇宫派太监在市场上采购货物)实质上是掠夺资财的一种方式，给人民带来深重的灾难。　　卖炭翁每日在终南山砍柴烧炭。他两鬓白发苍苍，满面灰尘，脸上和手上黑黝黝的。卖炭得钱去干什么？为了吃饭和穿衣。可怜他身上穿着单衣，而担心炭的卖价太低却希望天气更冷一些。夜晚下了一场大雪，城外积雪一尺多厚，清晨他驾着炭车在结冰的道路上行进。太阳升得老高，牛疲倦了，人也饿了，在集市南门外歇息。两匹马飞快地跑 来，来的是谁？原来是宫中的太监和他们手下的爪牙。手里拿着文书，嘴里说皇帝有命令，回转车头，吆喝着将牛向北边牵赶。一车炭有一千多斤重，宫廷的使者驱走毫不吝惜。用半匹红纱和一丈绫，系在牛的头上作为一车炭的价钱。"
  },
  {
    "title": "悯农（之二）",
    "author": "李绅",
    "paragraphs": [
      "春种一粒粟，秋收万颗子。",
      "四海无闲田，农夫犹饿死。"
    ],
    "tags": [
      "水墨唐诗"
    ],
    "prologue": "春天种下一颗种子，秋天收获万颗粮食。到处的田地都耕种了，可还有农民饿死。这是多么不合理的现象呀！"
  },
  {
    "title": "暮江吟",
    "author": "白居易",
    "paragraphs": [
      "一道残阳铺水中，半江瑟瑟半江红。",
      "可怜九月初三夜，露似珍珠月似弓。"
    ],
    "tags": [
      "水墨唐诗"
    ],
    "prologue": "一道夕阳斜照在江面上，江水的半边为青绿色，半边泛出红色。九月初三这个夜晚真是令人喜爱、陶醉，露水像圆润的珍珠，月亮像一张弯弓。 "
  },
  {
    "title": "大林寺桃花",
    "author": "白居易",
    "paragraphs": [
      "人间四月芳菲尽，山寺桃花始盛开。",
      "长恨春归无觅处，不知转入此中来。"
    ],
    "tags": [
      "水墨唐诗"
    ],
    "prologue": "这首诗是作者游庐山大林寺所作，山下春天已过去，而这里桃花盛开，诗人喜出望外。　　山下过了四月，各种花草的芳香都结束了，而大林寺的桃花才茂盛地开放。人们常常为春去无处寻找而遗憾万分，哪知春转入山中的大林寺来了。"
  },
  {
    "title": "村民苦寒（节选）",
    "author": "白居易",
    "paragraphs": [
      "八年十二月，五日雪纷纷。",
      "竹柏皆冻死，况彼无衣民。",
      "回观村闾间，十室八九贫。",
      "北风利如剑，布絮不蔽身。",
      "唯烧蒿棘火，愁坐夜待晨。"
    ],
    "tags": [
      "水墨唐诗"
    ],
    "prologue": "作者因母亲去世，回故乡居丧三年，遇上大雪苦寒，出于对人民疾苦的关注和同情，写下此诗。 　　元和八年十二月五日这天，大雪纷纷地下，天寒地冻，竹柏都被冻死，何况那些没有寒衣的百姓呢！回看村庄的人家，十家就有八九家贫困。北风像利剑一样地吹刮，破旧的棉衣不能蔽体御寒。只能烧蓬蒿和荆棘取暖，愁苦地坐到天明。"
  },
  {
    "title": "别州民",
    "author": "白居易",
    "paragraphs": [
      "耆老遮归路，壶浆满别筵。",
      "甘棠一无树，那得泪潸然。",
      "税重多贫户，农饥足旱田。",
      "唯留一湖水，与汝救凶年。"
    ],
    "tags": [
      "水墨唐诗"
    ],
    "prologue": "诗写白居易离开任职多年的杭州去洛阳时，杭州父老拦路送别的情景。　　杭州的父老准备水酒满筵，拦路相送。作为地方官吏为自已在任时一无建树而惭愧 ，不禁潸然泪下。因为税重，贫穷的农户很多；又因为旱田多，农民也有饥荒。我只能给父老们留下一湖水(指在钱塘增筑湖堤工程)，救救干旱的灾荒。"
  },
  {
    "title": "池上",
    "author": "白居易",
    "paragraphs": [
      "小娃撑小艇，偷采白莲回。",
      "不解藏踪迹，浮萍一道开。"
    ],
    "tags": [
      "水墨唐诗"
    ],
    "prologue": "此诗描写孩子的天真无邪。　　小娃撑着小船，到池上去偷采白色的莲篷。他们还不会隐藏自已的踪迹，在浮萍上留下一条明显的水路。"
  },
  {
    "title": "悯农（之一）",
    "author": "李绅",
    "paragraphs": [
      "锄禾日当午，汗滴禾下土。",
      "谁知盘中餐，粒粒皆辛苦。"
    ],
    "tags": [
      "水墨唐诗"
    ],
    "prologue": "这首诗说明粮食来之不易。夏季的正午，烈日当头，给禾苗锄草的农民汗下如雨。有谁知道盘中的饭食，每一粒都来自于辛勤的劳动？"
  },
  {
    "title": "马诗",
    "author": "李贺",
    "paragraphs": [
      "大漠沙如雪，燕山月似钩。",
      "何当金络脑，快走踏清秋。"
    ],
    "tags": [
      "水墨唐诗"
    ],
    "prologue": "大漠的沙像雪一样铺天盖地，燕山的月亮像一弯银钩(兵器)。什么时候能够给马套上镶金的笼头，在凉爽的秋天飞快地奔驰在疆场。"
  },
  {
    "title": "山行",
    "author": "杜牧",
    "paragraphs": [
      "远目寒山石径斜，白云生处有人家。",
      "停车坐爱枫林晚，霜叶红于二月花。"
    ],
    "tags": [
      "水墨唐诗"
    ],
    "prologue": "沿着不平的石路登上带有寒意的山间，白云飘出的地方有人家。因为深深喜爱傍晚枫林的美景而停车欣赏，经过霜打的枫叶比二月的鲜花还要红。"
  },
  {
    "title": "鹭鸶",
    "author": "杜牧",
    "paragraphs": [
      "雪衣雪发青玉嘴，群捕鱼儿溪影中。",
      "惊飞远映碧山去，一树梨花落晚风。"
    ],
    "tags": [
      "水墨唐诗"
    ],
    "prologue": "这首诗描绘鹭鸶鸟的样子和生活习性，真实动人。　　雪白的鹭鸶像穿着白色的外衣，白色的毛发、青玉琢成的小嘴，群起群落在溪水中捕鱼。受惊向远远的碧绿的山林飞去，好像晚风吹落一树的梨花，飘酒在天际。"
  },
  {
    "title": "蜂",
    "author": "罗隐",
    "paragraphs": [
      "不论平地与山尖，无限风光尽被占。",
      "采得百花成蜜后，为谁辛苦为谁甜？。"
    ],
    "tags": [
      "水墨唐诗"
    ],
    "prologue": "不论在平地或是山顶，都有蜜蜂在辛勤劳动，美好的风光几乎都有它的踪迹。采得花粉酿成蜜却属于他人，为谁辛苦为谁甜啊？"
  },
  {
    "title": "陇西行",
    "author": "陈陶",
    "paragraphs": [
      "誓扫匈奴不顾身，五千貂锦丧胡尘。",
      "可怜无定河边骨，犹是春闺梦里人。"
    ],
    "tags": [
      "水墨唐诗"
    ],
    "prologue": "本诗控诉当时的统治阶级为了满足私欲而发动战争的罪恶行径。　　发誓扫平入侵西北的外族而奋不顾身，五千精练的军队丧身在西北战场，伤亡惨重。可怜无定河边的累累白骨，他们都是姑娘们在梦中思念的亲人。"
  },
  {
    "title": "登乐游原",
    "author": "李商隐",
    "paragraphs": [
      "向晚意不适，驱车登古原。",
      "夕阳无限好，只是近黄昏。"
    ],
    "tags": [
      "水墨唐诗"
    ],
    "prologue": "诗写傍晚登上乐游原所见的景色和深刻的感慨。　　傍晚时分情绪不好，驾车登上古原。只见夕阳西下，尽管它美好无限，只可惜已近黄昏，要下山了。"
  },
  {
    "title": "送人东归",
    "author": "温庭筠",
    "paragraphs": [
      "荒戍落黄叶，浩然离故关。",
      "高风汉阳渡，初日郢门山。",
      "江上几人在，天涯孤棹还。",
      "何当重相见，尊酒慰离颜。"
    ],
    "tags": [
      "水墨唐诗"
    ],
    "prologue": "诗写秋季塞下送别，送朋友到东边的家乡。　　荒凉的驻防地区黄叶飘零，朋友意志坚决地离开旧时的关塞。太阳刚刚升起的时候离开郢门山，高风送舟，很快就到汉阳渡。江上风波险阻，过去的朋友还有几个人在呢？当你坐孤舟从遥远的天际返回的时候，什么时候还能相见？让我们高举酒杯告慰离别后的愁颜。"
  },
  {
    "title": "早秋",
    "author": "许浑",
    "paragraphs": [
      "遥夜泛清瑟，西风生翠萝。",
      "残萤西玉露，早雁拂金河。",
      "高树晓还密，远山晴更多。",
      "淮南一叶下，自觉洞庭波。"
    ],
    "tags": [
      "水墨唐诗"
    ],
    "prologue": "这是一首优美的描绘景物的诗歌。　　漫漫的长夜回荡着清越的瑟声，青翠的藤萝在西风地吹拂中飘荡。残存的萤火虫栖息在晶莹如玉的露水旁，早雁掠过银河飞向远方。曙光中，高大的树木还是那么茂密，在明朗的阳光照射下，远处的山峰看得更清楚了。淮南落下一片叶子，便知是秋天到来。秋风起，洞庭湖波涛滚滚，也自然感觉早秋地到来。"
  },
  {
    "title": "宫词",
    "author": "朱庆馀",
    "paragraphs": [
      "寂寂花时闭院门，美人相并立琼轩。",
      "含情欲说宫中事，鹦鹉前头不敢言。"
    ],
    "tags": [
      "水墨唐诗"
    ],
    "prologue": "这是一首写宫中情事的诗歌，它含蓄地描绘了宫女的生活和痛苦。　　百花盛开的季节，宫廷的院门却紧紧地关闭，两个宫女百无聊赖地并立在华美的长廓之下。她们彼此含情正要说宫廷的情事，却看见前面站着那只学舌的鹦鹉，吓得不敢作声了。"
  },
  {
    "title": "何满子",
    "author": "张祜",
    "paragraphs": [
      "故国三千里，深宫二十年。",
      "一声何满子，双泪落君前。"
    ],
    "tags": [
      "水墨唐诗"
    ],
    "prologue": "诗写宫女的哀怨。相传唐文宗病重时想让孟才人以死相殉，孟歌《何满子》一声肠断而殒。作者以诗吊之。　　远离家乡三千里，深居宫中二十年。凄惨地唱一声《何满子》，在君王的面前，眼泪哗哗地流，到头来不免要惨死相殉。"
  },
  {
    "title": "将赴吴兴登乐游原",
    "author": "杜牧",
    "paragraphs": [
      "清明有味是无能，闲爱孤云静爱僧。",
      "欲把一麾江海去，乐游原上望昭陵。"
    ],
    "tags": [
      "水墨唐诗"
    ],
    "prologue": "这首诗以婉转的语言抒发了作者对当时现实的不满和怀才不遇的感慨。　　当此清明世道，可以有所作为之时，自已则喜爱孤云的悠闲，僧侣的宁静。以为是有兴味，实则是无能的表现。将要手持旌旗到吴兴去任职湖州刺史，在乐游原上凭吊唐太宗李世民的昭陵，不能不想起唐代的太平盛事。"
  },
  {
    "title": "寄扬州韩绰判官",
    "author": "杜牧",
    "paragraphs": [
      "青山隐隐水迢迢，秋尽江南草木凋。",
      "二十四桥明月夜，玉人何处教吹箫。"
    ],
    "tags": [
      "水墨唐诗"
    ],
    "prologue": "此诗是杜牧离开扬州以后，在江南怀念昔日同僚韩绰判官而作。　　青山隐约可见，水流千里迢迢。江南秋尽，草木凋零，在难耐的孤寂中怀念远方的友人。在拥有二十四座桥的扬州的月光明媚的夜晚，君在何处教玉人(美人)吹箫？在什么地方潇洒呢？"
  },
  {
    "title": "孤雁",
    "author": "崔涂",
    "paragraphs": [
      "几行归塞尽，念尔独何之？暮雨相呼失，寒塘欲下迟。",
      "渚云低暗度，关月冷相随。",
      "未必逢矰缴，孤飞自可疑。"
    ],
    "tags": [
      "水墨唐诗"
    ],
    "prologue": "此诗通过对失群孤雁的描绘，寄托着诗人悲凉的身世之感。　　一行行大雁飞回塞外不见了，你孤孤单单将要飞向哪里？在暮雨苍茫中，你因失群而呼唤，声声悲切，想落到寒塘栖息，又迟疑不决。在黑夜中偷偷掠过水洲上的浮云，边关的月亮冰冷地相随。此去路途遥遥，即使可以避开弓箭的射击，独自飞翔，毕竟害怕！"
  },
  {
    "title": "除夜有怀",
    "author": "崔涂",
    "paragraphs": [
      "迢递三巴路，羁危万里身。",
      "乱山残雪夜，孤独异乡人。",
      "渐与骨肉远，转于童仆亲。",
      "那堪正漂泊，明日岁华新。"
    ],
    "tags": [
      "水墨唐诗"
    ],
    "prologue": "此诗写阴历年三十夜的感慨，系作者客居四川的作品。跋涉遥远的通往四川三巴地区的道路，寄居离家万里的异乡，生活十分困难，随时会有危险发生。在乱山丛中，冬尽雪残，一丝微弱的烛光，映照着飘泊的异乡人。与骨肉亲人越来越远，只好与童子仆人亲近。明天又是新的一年，哪里能忍受这飘泊孤独的生涯啊。"
  },
  {
    "title": "再经胡城县",
    "author": "杜荀鹤",
    "paragraphs": [
      "去岁曾经此县城，县民无口不冤声。",
      "今来县宰加朱绂，便是生灵血染成。"
    ],
    "tags": [
      "水墨唐诗"
    ],
    "prologue": "此诗反映了晚唐时期官场的腐败。　　去年曾经路过这胡城县，县民中没有一个人不喊冤叫屈的。今年再路过胡城县，得知县令升官晋级，这官帽是老百姓的鲜血染成的啊！"
  },
  {
    "title": "湘春夜月",
    "author": "黄孝迈",
    "paragraphs": [
      "近清明。",
      "翠禽枝上消魂。",
      "可惜一片清歌，都付与黄昏。",
      "欲共柳花低诉，怕柳花轻薄，不解伤春。",
      "念楚乡旅宿，柔情别绪，谁与温存。",
      "空樽夜泣，青山不语，残月当门。",
      "翠玉楼前，惟是有、一波湘水，摇荡湘云。",
      "天长梦短，问甚时、重见桃根。",
      "这次第，算人间没个并刀，翦断心上愁痕。"
    ],
    "tags": [
      "宋词三百首"
    ]
  },
  {
    "title": "瑞鹤仙",
    "author": "陆叡",
    "paragraphs": [
      "湿云黏雁影。",
      "望征路愁迷，离绪难整。",
      "千金买光景。",
      "但疏钟催晓，乱鸦啼暝。",
      "花暗省。",
      "许多情、相逢梦境。",
      "便行云、都不归来，也合寄将音信。",
      "孤迥。",
      "盟鸾心在，跨鹤程高，後期无准。",
      "情丝待翦。",
      "翻惹得，旧时恨。",
      "怕天教何处，参差双燕，还染残朱剩粉。",
      "对菱花、与说相思，看谁瘦损。"
    ],
    "tags": [
      "宋词三百首"
    ]
  },
  {
    "title": "渡江云三犯・渡江云",
    "author": "吴文英",
    "paragraphs": [
      "羞红颦浅恨，晚风为落，片绣点重茵。",
      "旧堤分燕尾，桂棹轻鸥，宝勒倚残云。",
      "千丝怨碧，渐路入、仙坞迷津。",
      "肠漫回，隔花时见，背面楚腰身。",
      "逡巡。",
      "题门惆怅，堕履牵萦，数幽期难准。",
      "还始觉、留情缘眼，宽带因春。",
      "明朝事与孤烟冷，做满湖、风雨愁人。",
      "山黛暝，尘波澹绿无痕。"
    ],
    "tags": [
      "宋词三百首"
    ]
  },
  {
    "title": "霜叶飞",
    "author": "吴文英",
    "paragraphs": [
      "断烟离绪。",
      "关心事，斜阳红隐霜树。",
      "半壶秋水荐黄花，香西风雨。",
      "纵玉勒、轻飞迅羽。",
      "凄凉谁吊荒台古。",
      "记醉蹋南屏，彩扇咽、寒蝉倦梦，不知蛮素。",
      "聊对旧节传杯，尘笺蠹管，断阕经岁慵赋。",
      "小蟾斜影转东篱，夜冷残蛩语。",
      "早白发、缘愁万缕。",
      "惊飙从卷乌纱去。",
      "漫细将、茱萸看，但约明年，翠微高处。"
    ],
    "tags": [
      "宋词三百首"
    ]
  },
  {
    "title": "瑞鹤仙",
    "author": "吴文英",
    "paragraphs": [
      "晴丝牵绪乱。",
      "对沧江斜日，花飞人远。",
      "垂杨暗吴苑。",
      "正旗亭烟冷，河桥风暖。",
      "兰情蕙盼。",
      "惹相思、春根酒畔。",
      "又争知、吟骨萦销，渐把旧衫重翦。",
      "凄断。",
      "流红千浪，缺月孤楼，总难留燕。",
      "歌尘凝扇。",
      "待凭信，拌分钿。",
      "试挑灯欲写，还依不忍，笺幅偷和泪卷。",
      "寄残云、剩雨蓬莱，也应梦见。"
    ],
    "tags": [
      "宋词三百首"
    ]
  },
  {
    "title": "宴清都",
    "author": "吴文英",
    "paragraphs": [
      "绣幄鸳鸯柱。",
      "红情密，腻云低护秦树。",
      "芳根兼倚，花梢钿合，锦屏人妒。",
      "东风睡足交枝，正梦花、瑶钗燕股。",
      "障滟蜡、满照欢丛，嫠蟾冷落羞度。",
      "人间万感幽单，华清惯浴，春盎风露。",
      "连鬟并暖，同心共结，向承恩处。",
      "凭谁为歌长恨，暗殿锁、秋灯夜语。",
      "叙旧期、不负春盟，红朝翠暮。"
    ],
    "tags": [
      "宋词三百首"
    ]
  },
  {
    "title": "齐天乐",
    "author": "吴文英",
    "paragraphs": [
      "烟波桃叶西陵路，十年断魂潮尾。",
      "古柳重攀，轻鸥聚别，陈迹危亭独倚。",
      "凉颸乍起。",
      "渺烟碛飞帆，暮山横翠。",
      "但有江花，共临秋镜照憔悴。",
      "华堂烛暗送客，眼波回盼处，芳艳流水。",
      "素骨凝冰，柔葱蘸雪，犹忆分瓜深意。",
      "清尊未洗。",
      "梦不湿行云，漫沾残泪。",
      "可惜秋宵，乱蛩疏雨里。"
    ],
    "tags": [
      "宋词三百首"
    ]
  },
  {
    "title": "风入松",
    "author": "吴文英",
    "paragraphs": [
      "听风听雨过清明。",
      "愁草瘗花铭。",
      "楼前绿暗分携路，一丝柳、一寸柔情。",
      "料峭春寒中酒，交加晓梦啼莺。",
      "西园日日扫林亭。",
      "依旧赏新晴。",
      "黄蜂频扑秋千索，有当时、纤手香凝。",
      "惆怅双鸳不到，幽阶一夜苔生。"
    ],
    "tags": [
      "宋词三百首"
    ]
  },
  {
    "title": "莺啼序",
    "author": "吴文英",
    "paragraphs": [
      "残寒正欺病酒，掩沈香绣户。",
      "燕来晚、飞入西城，似说春事迟暮。",
      "画船载、清明过却，晴烟冉冉吴宫树。",
      "念羁情游荡，随风化为轻絮。",
      "十载西湖，傍柳系马，趁娇尘软雾。",
      "溯红渐、招入仙溪，锦儿偷寄幽素。",
      "倚银屏、春宽梦窄，断红湿、歌纨金缕。",
      "暝堤空，轻把斜阳，总还鸥鹭。",
      "幽兰旋老，杜若还生，水乡尚寄旅。",
      "别後访、六桥无信，事往花委，瘗玉埋香，几番风雨。",
      "长波妒盼，遥山羞黛，渔灯分影春江宿，记当时、短楫桃根渡。",
      "青楼彷佛，临分败壁题诗，泪墨惨澹尘土。",
      "危亭望极，草色天涯，吹鬓侵半苎。",
      "暗点检、离痕欢唾，尚染鲛绡，凤迷归，破鸾慵舞。",
      "殷勤待写，书中长恨，蓝霞辽海沈过雁，漫相思、弹入哀筝柱。",
      "伤心千里江南，怨曲重招，断魂在否。"
    ],
    "tags": [
      "宋词三百首",
      "西湖"
    ]
  },
  {
    "title": "惜黄花慢",
    "author": "吴文英",
    "paragraphs": [
      "送客吴皋。",
      "正试霜夜冷，枫落长桥。",
      "望天不尽，背城渐杳，离亭黯黯，恨水迢迢。",
      "翠香零落红衣老，暮愁锁、残柳眉梢。",
      "念瘦腰。",
      "沈郎旧日，曾系兰桡。",
      "仙人凤咽琼箫。",
      "怅断魂送远，九辨难招。",
      "醉鬟留盼，小窗翦烛，歌云载恨，飞上银霄。",
      "素秋不解随船去，败红趁、一叶寒涛。",
      "梦翠翘。",
      "怨鸿料过南谯。"
    ],
    "tags": [
      "宋词三百首"
    ]
  },
  {
    "title": "瑞鹤仙",
    "author": "袁去华",
    "paragraphs": [
      "郊原初过雨。",
      "见败叶零乱，风定犹舞。",
      "斜阳挂深树。",
      "映浓愁浅黛，遥山眉妩。",
      "来时旧路。",
      "尚岩花、娇黄半吐。",
      "到而今，唯有溪边流水，见人如故。",
      "无语。",
      "邮亭深静，下马还寻，旧曾题处。",
      "无聊倦旅。",
      "伤离恨，最愁苦。",
      "纵收香藏镜，他年重到，人面桃花在否。",
      "念沈沈、小阁幽窗，有时梦去。"
    ],
    "tags": [
      "宋词三百首"
    ]
  },
  {
    "title": "剑器近",
    "author": "袁去华",
    "paragraphs": [
      "夜来雨。",
      "赖倩得、东风吹住。",
      "海棠正妖饶处。",
      "且留取。",
      "悄庭户。",
      "试细听、莺啼燕语。",
      "分明共人愁绪。",
      "怕春去。",
      "佳树。",
      "翠阴初转午。",
      "重帘未卷，乍睡起、寂寞看风絮。",
      "偷弹清泪寄烟波，见江头故人，为言憔悴如许。",
      "彩笺无数。",
      "去却寒暄，到了浑无定据。",
      "断肠落日千山暮。"
    ],
    "tags": [
      "宋词三百首"
    ]
  },
  {
    "title": "安公子",
    "author": "袁去华",
    "paragraphs": [
      "弱柳丝千缕。",
      "嫩黄匀遍鸦啼处。",
      "寒入罗衣春尚浅，过一番风雨。",
      "问燕子来时，绿水桥边路。",
      "曾画楼、见个人人否。",
      "料静掩云窗，尘满哀弦危柱。",
      "庾信愁如许。",
      "为谁都著眉端聚。",
      "独立东风弹泪眼，寄烟波东去。",
      "念永昼春闲，人倦如何度。",
      "闲傍枕、百啭黄鹂语。",
      "唤觉来厌厌，残照依然花坞。"
    ],
    "tags": [
      "宋词三百首"
    ]
  },
  {
    "title": "卜算子",
    "author": "陆游",
    "paragraphs": [
      "驿外断桥边，寂寞开无主。",
      "已是黄昏独自愁，更著风和雨。",
      "无意苦争春，一任群芳妒。",
      "零落成泥碾作尘，只有香如故。"
    ],
    "tags": [
      "宋词三百首"
    ]
  },
  {
    "title": "凤箫吟・芳草",
    "author": "韩缜",
    "paragraphs": [
      "锁离愁，连绵无际，来时陌上初熏。",
      "绣帏人念远，暗垂珠泪，泣送征轮。",
      "长亭长在眼，更重重、远水孤云。",
      "但望极楼高，尽日目断王孙。",
      "消魂。",
      "池塘别後，曾行处、绿妒轻裙。",
      "恁时携素手，乱花飞絮里，缓步香。",
      "朱颜空自改，向年年、芳意长新。",
      "遍绿野，嬉游醉眠，莫负青春。"
    ],
    "tags": [
      "宋词三百首"
    ]
  },
  {
    "title": "桂枝香",
    "author": "王安石",
    "paragraphs": [
      "登临送目。",
      "正故国晚秋，天气初肃。",
      "千里澄江似练，翠峰如簇。",
      "归帆去棹残阳里，背西风、酒旗斜矗。",
      "彩舟云淡，星河鹭起，画图难足。",
      "念往昔、繁华竞逐。",
      "叹门外楼头，悲恨相续。",
      "千古凭高，对此漫嗟荣辱。",
      "六朝旧事随流水，但寒烟、芳草凝绿。",
      "至今商女，时时犹唱，後庭遗曲。"
    ],
    "tags": [
      "宋词三百首"
    ]
  },
  {
    "title": "清平乐",
    "author": "王安石",
    "paragraphs": [
      "留春不住。",
      "费尽莺儿语。",
      "满地残红宫锦污。",
      "昨夜南园风雨。",
      "小怜初上琵琶。",
      "晓来思绕天涯。",
      "不肯画堂朱户，春风自在杨花。"
    ],
    "tags": [
      "宋词三百首"
    ]
  },
  {
    "title": "千秋岁引",
    "author": "王安石",
    "paragraphs": [
      "别馆寒砧，孤城画角。",
      "一派秋声入寥廓。",
      "东归燕从海上去，南来雁向沙头落。",
      "楚台风，庾楼月，宛如昨。",
      "无奈被些名利缚。",
      "无奈被他情担阁。",
      "可惜风流总闲却。",
      "当初漫留华表语，而今误我秦楼约。",
      "梦阑时，酒醒後，思量著。"
    ],
    "tags": [
      "宋词三百首"
    ]
  },
  {
    "title": "清平乐",
    "author": "王安国",
    "paragraphs": [
      "留春不住。",
      "费尽莺儿语。",
      "满地残红宫锦污。",
      "昨夜南园风雨。",
      "小怜初上琵琶。",
      "晓来思绕天涯。",
      "不肯画堂朱户，春风自在梨花。"
    ],
    "tags": [
      "宋词三百首"
    ]
  },
  {
    "title": "临江仙",
    "author": "晏几道",
    "paragraphs": [
      "梦後楼台高锁，酒醒帘幕低垂。",
      "去年春恨却来时。",
      "落花人独立，微雨燕双飞。",
      "记得小苹初见，两重心字罗衣。",
      "琵琶弦上说相思。",
      "当时明月在，曾照彩云归。"
    ],
    "tags": [
      "宋词三百首"
    ]
  },
  {
    "title": "蝶恋花",
    "author": "晏几道",
    "paragraphs": [
      "卷絮风头寒欲尽。",
      "坠粉飘红，日日香成阵。",
      "新酒又添残酒困。",
      "今春不减前春恨。",
      "蝶去莺飞无处问。",
      "隔水高楼，望断双鱼信。",
      "恼乱层波横一寸。",
      "斜阳只与黄昏近。"
    ],
    "tags": [
      "宋词三百首"
    ]
  },
  {
    "title": "蝶恋花",
    "author": "晏几道",
    "paragraphs": [
      "醉别西楼醒不记。",
      "春梦秋云，聚散真容易。",
      "斜月半窗还少睡。",
      "画屏闲展吴山翠。",
      "衣上酒痕诗里字。",
      "点点行行，总是凄凉意。",
      "红烛自怜无好计。",
      "夜寒空替人垂泪。"
    ],
    "tags": [
      "宋词三百首"
    ]
  },
  {
    "title": "蝶恋花",
    "author": "晏几道",
    "paragraphs": [
      "梦入江南烟水路。",
      "行尽江南，不与离人遇。",
      "睡里消魂无说处。",
      "觉来惆怅消魂误。",
      "欲尽此情书尺素。",
      "浮雁沈鱼，终了无凭据。",
      "却倚缓弦歌别绪。",
      "断肠移破秦筝柱。"
    ],
    "tags": [
      "宋词三百首"
    ]
  },
  {
    "title": "鹧鸪天",
    "author": "晏几道",
    "paragraphs": [
      "彩袖殷勤捧玉锺。",
      "当年拼却醉颜红。",
      "舞低杨柳楼心月，歌尽桃花扇影风。",
      "从别後，忆相逢。",
      "几回魂梦与君同。",
      "今宵剩把银釭照，犹恐相逢是梦中。"
    ],
    "tags": [
      "宋词三百首"
    ]
  },
  {
    "title": "生查子",
    "author": "晏几道",
    "paragraphs": [
      "关山魂梦长，鱼雁音尘少。",
      "两鬓可怜青，只为相思老。",
      "归梦碧纱窗，说与人人道。",
      "真个别离难，不似相逢好。"
    ],
    "tags": [
      "宋词三百首"
    ]
  },
  {
    "title": "清平乐",
    "author": "晏几道",
    "paragraphs": [
      "留人不住。",
      "醉解兰舟去。",
      "一棹碧涛春水路。",
      "过尽晓莺啼处。",
      "渡头杨柳青青。",
      "枝枝叶叶离情。",
      "此後锦书休寄，画楼云雨无凭。"
    ],
    "tags": [
      "宋词三百首"
    ]
  },
  {
    "title": "木兰花・玉楼春",
    "author": "晏几道",
    "paragraphs": [
      "秋千院落重帘暮。",
      "彩笔闲来题绣户。",
      "墙头丹杏雨馀花，门外绿杨风後絮。",
      "朝云信断知何处。",
      "应作襄王春梦去。",
      "紫骝认得旧游踪，嘶过画桥东畔路。"
    ],
    "tags": [
      "宋词三百首"
    ]
  },
  {
    "title": "菩萨蛮",
    "author": "晏几道",
    "paragraphs": [
      "哀筝一弄湘江曲。",
      "声声写尽湘波绿。",
      "纤指十三弦。",
      "细将幽恨传。",
      "当筵秋水慢。",
      "玉柱斜飞雁。",
      "弹到断肠时。",
      "春山眉黛低。"
    ],
    "tags": [
      "宋词三百首"
    ]
  },
  {
    "title": "玉楼春",
    "author": "晏几道",
    "paragraphs": [
      "东风又作无情计。",
      "艳粉娇红吹满地。",
      "碧楼帘影不遮愁，还似去年今日意。",
      "谁知错管春残事。",
      "到处登临曾费泪。",
      "此时金盏直须深，看尽落花能几醉。"
    ],
    "tags": [
      "宋词三百首"
    ]
  },
  {
    "title": "阮郎归",
    "author": "晏几道",
    "paragraphs": [
      "旧香残粉似当初。",
      "人情恨不如。",
      "一春犹有数行书。",
      "秋来书更疏。",
      "衾凤冷，枕鸳孤。",
      "愁肠待酒舒。",
      "梦魂纵有也成虚。",
      "那堪和梦无。"
    ],
    "tags": [
      "宋词三百首"
    ]
  },
  {
    "title": "阮郎归",
    "author": "晏几道",
    "paragraphs": [
      "天边金掌露成霜。",
      "云随雁字长。",
      "绿杯红袖称重阳。",
      "人情似故乡。",
      "兰佩紫，菊簪黄。",
      "殷勤理旧狂。",
      "欲将沈醉换悲凉。",
      "清歌莫断肠。"
    ],
    "tags": [
      "宋词三百首"
    ]
  },
  {
    "title": "六么令",
    "author": "晏几道",
    "paragraphs": [
      "绿阴春尽，飞絮绕香阁。",
      "晚来翠眉宫样，巧把远山学。",
      "一寸狂心未说，已向横波觉。",
      "画帘遮币。",
      "新翻曲妙，暗许闲人带偷掏。",
      "前度书多隐语，意浅愁难答。",
      "昨夜诗有回纹，韵险还慵押。",
      "都待笙歌散了，记取留时霎。",
      "不消红蜡。",
      "闲云归後，月在庭花旧阑角。"
    ],
    "tags": [
      "宋词三百首"
    ]
  },
  {
    "title": "御街行",
    "author": "晏几道",
    "paragraphs": [
      "街南绿树春饶絮。",
      "雪满游春路。",
      "树头花艳杂娇云，树底人家朱户。",
      "北楼闲上，疏帘高卷，直见街南树。",
      "阑干倚尽犹慵去。",
      "几度黄昏雨。",
      "晚春盘马踏青苔，曾傍绿阴深驻。",
      "落花犹在，香屏空掩，人面知何处。"
    ],
    "tags": [
      "宋词三百首"
    ]
  },
  {
    "title": "虞美人",
    "author": "晏几道",
    "paragraphs": [
      "曲阑干外天如水。",
      "昨夜还曾倚。",
      "初将明月比佳期。",
      "长向月圆时候、望人归。",
      "罗衣著破前香在。",
      "旧意谁教改。",
      "一春离恨懒调弦。",
      "犹有两行闲泪、宝筝前。"
    ],
    "tags": [
      "宋词三百首"
    ]
  },
  {
    "title": "留春令",
    "author": "晏几道",
    "paragraphs": [
      "画屏天畔，梦回依约，十洲云水。",
      "手拈红笺寄人书，写无限、伤春事。",
      "别浦高楼曾漫倚。",
      "对江南千里。",
      "楼下分流水声中，有当日、凭高泪。"
    ],
    "tags": [
      "宋词三百首"
    ]
  },
  {
    "title": "思远人",
    "author": "晏几道",
    "paragraphs": [
      "红叶黄花秋意晚，千里念行客。",
      "飞云过尽，归鸿无信，何处寄书得。",
      "泪弹不尽临窗滴。",
      "就砚旋研墨。",
      "渐写到别来，此情深处，红笺为无色。"
    ],
    "tags": [
      "宋词三百首"
    ]
  },
  {
    "title": "生查子",
    "author": "王观",
    "paragraphs": [
      "关山魂梦长，塞雁音书少。",
      "两鬓可怜青，一夜相思老。",
      "归傍碧纱窗，说与人人道。",
      "真个别离难，不似相逢好。"
    ],
    "tags": [
      "宋词三百首"
    ]
  },
  {
    "title": "水龙吟",
    "author": "苏轼",
    "paragraphs": [
      "似花还似非花，也无人惜从教坠。",
      "抛家傍路，思量却是，无情有思。",
      "萦损柔肠，困酣娇眼，欲开还闭。",
      "梦随风万里，寻郎去处，又还被、莺呼起。",
      "不恨此花飞尽，恨西园、落红难缀。",
      "晓来雨过，遗踪何在，一池萍碎。",
      "春色三分，二分尘土，一分流水。",
      "细看来，不是杨花点点，是离人泪。"
    ],
    "tags": [
      "宋词三百首"
    ]
  },
  {
    "title": "水调歌头",
    "author": "苏轼",
    "paragraphs": [
      "明月几时有，把酒问青天。",
      "不知天上宫阙，今夕是何年。",
      "我欲乘风归去，又恐琼楼玉宇，高处不胜寒。",
      "起舞弄清影，何似在人间。",
      "转朱阁，低绮户，照无眠。",
      "不应有恨，何事长向别时圆。",
      "人有悲欢离合，月有阴晴圆缺，此事古难全。",
      "但愿人长久，千里共婵娟。"
    ],
    "tags": [
      "宋词三百首"
    ]
  },
  {
    "title": "临江仙",
    "author": "苏轼",
    "paragraphs": [
      "夜饮东坡醒复醉，归来仿佛三更。",
      "家童鼻息已雷鸣。",
      "敲门都不应，倚杖听江声。",
      "长恨此身非我有，何时忘却营营。",
      "夜阑风静縠纹平。",
      "小舟从此逝，江海寄馀生。"
    ],
    "tags": [
      "宋词三百首"
    ]
  },
  {
    "title": "定风波",
    "author": "苏轼",
    "paragraphs": [
      "莫听穿林打叶声。",
      "何妨吟啸且徐行。",
      "竹杖芒鞋轻胜马。",
      "谁怕。",
      "一蓑烟雨任平生。",
      "料峭春风吹酒醒。",
      "微冷。",
      "山头斜照却相迎。",
      "回首向来萧瑟处。",
      "归去。",
      "也无风雨也无晴。"
    ],
    "tags": [
      "宋词三百首"
    ]
  },
  {
    "title": "卜算子",
    "author": "苏轼",
    "paragraphs": [
      "缺月挂疏桐，漏断人初静。",
      "时见幽人独往来，缥缈孤鸿影。",
      "惊起却回头，有恨无人省。",
      "拣尽寒枝不肯栖，枫落吴江冷。"
    ],
    "tags": [
      "宋词三百首"
    ]
  },
  {
    "title": "贺新郎",
    "author": "苏轼",
    "paragraphs": [
      "乳燕飞华屋。",
      "悄无人、桐阴转午，晚凉新浴。",
      "手弄生绡白团扇，扇手一时似玉。",
      "渐困倚、孤眠清熟。",
      "帘外谁来推绣户，枉教人、梦断瑶台曲。",
      "又却是，风敲竹。",
      "石榴半吐红巾蹙。",
      "待浮花、浪蕊都尽，伴君幽独。",
      "艳一枝细看取，芳心千重似束。",
      "又恐被、秋风惊绿。",
      "若待得君来向此，花前对酒不忍触。",
      "共粉泪，两蔌蔌。"
    ],
    "tags": [
      "宋词三百首"
    ]
  },
  {
    "title": "洞仙歌",
    "author": "苏轼",
    "paragraphs": [
      "冰肌玉骨，自清凉无汗。",
      "水殿风来暗香满。",
      "绣帘开、一点明月窥人，人未寝、枕钗横鬓乱。",
      "起来携素手，庭户无声，时见疏星渡河汉。",
      "试问夜如何，夜已三更，金波淡、玉绳低转。",
      "但屈指、西风几时来，又不道、流年暗中偷换。"
    ],
    "tags": [
      "宋词三百首"
    ]
  },
  {
    "title": "江神子・江城子",
    "author": "苏轼",
    "paragraphs": [
      "十年生死两茫茫。",
      "不思量。",
      "自难忘。",
      "千里孤坟，无处话凄凉。",
      "纵使相逢应不识，尘满面，鬓如霜。",
      "夜来幽梦忽还乡。",
      "小轩窗。",
      "正梳妆。",
      "相顾无言，惟有泪千行。",
      "料得年年断肠处，明月夜，短松冈。"
    ],
    "tags": [
      "宋词三百首"
    ]
  },
  {
    "title": "永遇乐",
    "author": "苏轼",
    "paragraphs": [
      "明月如霜，好风如水，清景无限。",
      "曲港跳鱼，圆荷泻露，寂寞无人见。",
      "如三鼓，铿然一叶，黯黯梦云惊断。",
      "夜茫茫，重寻无处，觉来小园行遍。",
      "天涯倦客，山中归路，望断故园心眼。",
      "燕子楼空，佳人何在，空锁楼中燕。",
      "古今如梦，何曾梦觉，但有旧欢新怨。",
      "异时对，黄楼夜景，为余浩叹。"
    ],
    "tags": [
      "宋词三百首"
    ]
  },
  {
    "title": "青玉案",
    "author": "苏轼",
    "paragraphs": [
      "三年枕上吴中路。",
      "遣黄耳、随君去。",
      "若到松江呼小渡。",
      "莫惊鸥鹭，四桥尽是，老子经行处。",
      "辋川图上看春暮。",
      "常记高人右丞句。",
      "作个归期天已许。",
      "春衫犹是，小蛮针线，曾湿西湖雨。"
    ],
    "tags": [
      "宋词三百首",
      "西湖"
    ]
  },
  {
    "title": "谢池春",
    "author": "李之仪",
    "paragraphs": [
      "残寒销尽，疏雨过、清明後。",
      "花径敛馀红，风沼萦新皱。",
      "乳燕穿庭户，飞絮沾襟袖。",
      "正佳时，仍晚昼。",
      "著人滋味，真个浓如酒。",
      "频移带眼，空只恁、厌厌瘦。",
      "不见又思量，见了还依旧。",
      "为问频相见，何似长相守。",
      "天不老，人未偶。",
      "且将此恨，分付庭前柳。"
    ],
    "tags": [
      "宋词三百首"
    ]
  },
  {
    "title": "卜算子",
    "author": "李之仪",
    "paragraphs": [
      "我住长江头，君住长江尾。",
      "日日思君不见君，共饮长江水。",
      "此水几时休，此恨何时已。",
      "只愿君心似我心，定不负相思意。"
    ],
    "tags": [
      "宋词三百首",
      "长江"
    ]
  },
  {
    "title": "虞美人",
    "author": "舒亶",
    "paragraphs": [
      "芙蓉落尽天涵水。",
      "日暮沧波起。",
      "背飞双燕帖云寒。",
      "独向小楼东畔、倚阑看。",
      "浮生只合尊前老。",
      "雪满长安道。",
      "故人早晚上高台。",
      "赠我江南春色、一枝梅。"
    ],
    "tags": [
      "宋词三百首"
    ]
  },
  {
    "title": "高阳台",
    "author": "韩",
    "paragraphs": [
      "频听银签，重燃绛蜡，年华衮衮惊心。",
      "饯旧迎新，能消几刻光阴。",
      "老来可惯通宵饮，待不眠、还怕寒侵。",
      "掩清尊。",
      "多谢梅花，伴我微吟。",
      "邻娃已试春妆了，更蜂腰簇翠，燕股横金。",
      "勾引东风，也知芳思难禁。",
      "朱颜那有年年好，逞艳游、赢取如今。",
      "恣登临。",
      "残雪楼台，迟日园林。"
    ],
    "tags": [
      "宋词三百首"
    ]
  },
  {
    "title": "玉楼春",
    "author": "严仁",
    "paragraphs": [
      "春风只在园西畔。",
      "荠菜花繁胡蝶乱。",
      "冰池晴绿照还空，香径落红吹已断。",
      "意长翻恨游丝短。",
      "尽日相思罗带缓。",
      "宝奁明月不欺人，明日归来君试看。"
    ],
    "tags": [
      "宋词三百首"
    ]
  },
  {
    "title": "生查子",
    "author": "刘克庄",
    "paragraphs": [
      "繁灯夺霁华。",
      "戏鼓侵明发。",
      "物色旧时同，情味中年别。",
      "浅画镜中眉，深拜楼西月。",
      "人散市声收，渐入愁时节。"
    ],
    "tags": [
      "宋词三百首"
    ]
  },
  {
    "title": "高阳台",
    "author": "张炎",
    "paragraphs": [
      "接叶巢莺，平波卷絮，断桥斜日归船。",
      "能几番游，看花又是明年。",
      "东风且伴蔷薇住，到蔷薇、春已堪怜。",
      "更凄然。",
      "万绿西泠，一抹荒烟。",
      "当年燕子知何处，但苔深韦曲，草暗斜川。",
      "见说新愁，如今也到鸥边。",
      "无心再续笙歌梦，掩重门、浅醉闲眠。",
      "莫开帘。",
      "怕见飞花，怕听啼鹃。"
    ],
    "tags": [
      "宋词三百首"
    ]
  },
  {
    "title": "贺新郎",
    "author": "刘克庄",
    "paragraphs": [
      "深院榴花吐。",
      "画帘开、衣纨扇，午风清暑。",
      "儿女纷纷夸结束，新样钗符艾虎。",
      "早已有、游人观渡。",
      "老大逢场慵作戏，任陌头、年少争旗鼓。",
      "溪雨急，浪花舞。",
      "灵均标致高如许。",
      "忆生平、既纫兰佩，更怀椒糈。",
      "谁信骚魂千载後，波底垂涎角黍。",
      "又说是、蛟馋龙怒。",
      "把似而今醒到了，料当年、醉死差无苦。",
      "聊一笑，吊千古。"
    ],
    "tags": [
      "宋词三百首"
    ]
  },
  {
    "title": "贺新郎",
    "author": "刘克庄",
    "paragraphs": [
      "湛湛长空黑。",
      "更那堪、斜风细雨，乱愁如织。",
      "老眼平生空四海，赖有高楼百尺。",
      "看浩荡、千崖秋色。",
      "白发书生神州泪，尽凄凉、不向牛山滴。",
      "追往事，去无迹。",
      "少年自负凌云笔。",
      "到而今、春华落尽，满怀萧瑟。",
      "常恨世人新意少，爱说南朝狂客。",
      "把破帽、年年拈出。",
      "若对黄花孤负酒，怕黄花、也笑人岑寂。",
      "鸿北去，日西匿。"
    ],
    "tags": [
      "宋词三百首"
    ]
  },
  {
    "title": "玉楼春",
    "author": "刘克庄",
    "paragraphs": [
      "年年跃马长安市。",
      "客舍似家家似寄。",
      "青钱换酒日无何，红烛呼庐宵不寐。",
      "易挑锦妇机中字。",
      "难得玉人心下事。",
      "男儿西北有神州，莫滴水西桥畔泪。"
    ],
    "tags": [
      "宋词三百首"
    ]
  },
  {
    "title": "好事近",
    "author": "韩元吉",
    "paragraphs": [
      "凝碧旧池头，一听管弦凄切。",
      "多少梨园声在，总不堪华发。",
      "杏花无处避春愁，也傍野烟发。",
      "惟有御沟声断，似知人呜咽。"
    ],
    "tags": [
      "宋词三百首"
    ]
  },
  {
    "title": "六州歌头",
    "author": "韩元吉",
    "paragraphs": [
      "东风著意。",
      "先上小桃枝。",
      "红粉腻。",
      "娇如醉。",
      "倚朱扉。",
      "记年时。",
      "隐映新妆，面临水岸。",
      "春将半。",
      "云日暖。",
      "斜桥转。",
      "夹城西。",
      "草软莎平跋马，垂杨渡、玉勒争嘶。",
      "认蛾眉凝笑，脸薄拂燕支。",
      "绣户曾窥。",
      "恨依依。",
      "共携手处。",
      "香如雾。",
      "红随步。",
      "怨春迟。",
      "消瘦损。",
      "凭谁问。",
      "只花知。",
      "泪空垂。",
      "旧日堂前燕，和烟雨，又双飞。",
      "人自老。",
      "春长好。",
      "梦佳期。",
      "前度刘郎，几许风流地，花也应悲。",
      "但茫茫暮霭，目断武陵溪。",
      "往事难追。"
    ],
    "tags": [
      "宋词三百首"
    ]
  },
  {
    "title": "烛影摇红",
    "author": "张抡",
    "paragraphs": [
      "双阙中天，凤楼十二春寒浅。",
      "去年元夜奉宸游，曾侍瑶池宴。",
      "玉殿珠帘尽卷。",
      "拥群仙、蓬壶阆苑。",
      "五云深处，万烛光中，揭天丝管。",
      "驰隙流年，恍如一瞬星霜换。",
      "今宵谁念泣孤臣，回首长安远。",
      "可是尘缘未断。",
      "谩惆怅、华胥梦短。",
      "满怀幽恨，数点寒灯，几声归雁。"
    ],
    "tags": [
      "宋词三百首"
    ]
  },
  {
    "title": "永遇乐",
    "author": "辛弃疾",
    "paragraphs": [
      "千古江山，英雄无觅，孙仲谋处。",
      "舞榭歌台，风流总被，雨打风吹去。",
      "斜阳草树，寻常巷陌，人道寄奴曾住。",
      "想当年，金戈铁马，气吞万里如虎。",
      "元嘉草草，封狼居胥，赢得仓皇北顾。",
      "四十三年，望中犹记，烽火扬州路。",
      "可堪回首，佛狸祠下，一片神鸦社鼓。",
      "凭谁问，廉颇老矣，尚能饭否。"
    ],
    "tags": [
      "宋词三百首"
    ]
  },
  {
    "title": "绿意・疏影",
    "author": "张炎",
    "paragraphs": [
      "碧圆自洁。",
      "向浅洲远渚，亭亭清绝。",
      "犹有遗簪，不展秋心，能卷几多炎热。",
      "鸳鸯密语同倾盖，且莫与、浣纱人说。",
      "恐怨歌、忽断花风，碎却翠云千叠。",
      "回首当年汉舞，怕飞去、谩皱留仙裙摺。",
      "恋恋青衫，犹染枯香，还叹鬓丝飘雪。",
      "盘心清露如铅水，又一夜、西风吹折。",
      "喜静看、匹练秋光，倒泻半湖明月。"
    ],
    "tags": [
      "宋词三百首"
    ]
  },
  {
    "title": "绿头鸭・多丽",
    "author": "晁端礼",
    "paragraphs": [
      "晚云收，淡天一片琉璃。",
      "烂银盘、来从海底，皓色千里澄辉。",
      "莹无尘、素娥淡伫，静可数、丹桂参差。",
      "玉露初零，金风未凛，一年无似此佳时。",
      "露坐久，疏莹时度，乌鹊正南飞。",
      "瑶台冷，栏干凭暖，玉下迟迟。",
      "念佳人，音尘别後，对此应解相思。",
      "最关情、漏声正永，暗断肠、花影偷移。",
      "料得来宵，清光未减，阴晴天气又争知。",
      "共凝恋、如今别後，还是隔年期。",
      "人强健，清尊素影，长愿相随。"
    ],
    "tags": [
      "宋词三百首"
    ]
  },
  {
    "title": "洞仙歌",
    "author": "李元膺",
    "paragraphs": [
      "雪云散尽，放晓晴池院。",
      "杨柳于人便青眼。",
      "更风流多处，一点梅心、相映远。",
      "约略轻笑浅。",
      "一年春好处，不在浓芳，小艳疏香最娇软。",
      "到清明时候，百紫千红花正乱。",
      "已失春风一半。",
      "蚤占取韶光，共追游，但莫管春寒，醉红自暖。"
    ],
    "tags": [
      "宋词三百首"
    ]
  },
  {
    "title": "渔家傲",
    "author": "朱服",
    "paragraphs": [
      "小雨廉纤风细细。",
      "万家杨柳轻烟里。",
      "恋树湿花飞不起。",
      "愁无比。",
      "和春付与西流水。",
      "九十光阴能有几。",
      "金龟解尽留无计。",
      "寄语东城沽酒市。",
      "拼一醉。",
      "而今乐事他年泪。"
    ],
    "tags": [
      "宋词三百首"
    ]
  },
  {
    "title": "青门饮",
    "author": "时彦",
    "paragraphs": [
      "胡马嘶风，汉旗翻雪，彤云又吐，一竿残照。",
      "古木连空，乱山无数，行尽暮沙衰草。",
      "星斗横幽馆，夜无眠、灯花空老。",
      "雾浓香鸭，冰凝泪烛，霜天难晓。",
      "长记晓妆才了，一杯未尽，离怀多少。",
      "醉里秋波，梦中朝雨，都是醒时烦恼。",
      "料有牵情处，忍思量、耳边曾道。",
      "甚时跃马归来，认得迎门轻笑。"
    ],
    "tags": [
      "宋词三百首"
    ]
  },
  {
    "title": "望海潮",
    "author": "秦观",
    "paragraphs": [
      "梅英疏淡，冰澌溶泄，东风暗换年华。",
      "金谷俊游，铜驼巷陌，新晴细履平沙。",
      "长记误随车。",
      "正絮翻蝶舞，芳思交加。",
      "柳下桃蹊，乱分春色到人家。",
      "西园夜饮鸣笳。",
      "有华灯碍月，飞盖妨花。",
      "兰苑未空，行人渐老，重来是事堪嗟。",
      "烟暝酒旗斜。",
      "但倚楼极目，时见栖鸦。",
      "无奈归心。",
      "暗随流水到天涯。"
    ],
    "tags": [
      "宋词三百首"
    ]
  },
  {
    "title": "满庭芳",
    "author": "秦观",
    "paragraphs": [
      "山抹微云，天连衰草，画角声断谯门。",
      "暂停征棹，聊共引离尊。",
      "多少蓬莱旧事，空回首、烟霭纷纷。",
      "斜阳外，寒鸦万点，流水绕孤村。",
      "销魂。",
      "当此际，香囊暗解，罗带轻分。",
      "谩赢得、青楼薄名存。",
      "此去何时见也，襟袖上、空惹啼痕。",
      "伤情处，高城望断，灯火已黄昏。"
    ],
    "tags": [
      "宋词三百首"
    ]
  },
  {
    "title": "浣溪沙",
    "author": "秦观",
    "paragraphs": [
      "漠漠轻寒上小楼。",
      "晓阴无赖似穷秋。",
      "淡烟流水画屏幽。",
      "自在飞花轻似梦，无边丝雨细如愁。",
      "宝帘闲挂小银钩。"
    ],
    "tags": [
      "宋词三百首"
    ]
  },
  {
    "title": "阮郎归",
    "author": "秦观",
    "paragraphs": [
      "湘天风雨破寒初。",
      "深沈庭院虚。",
      "丽谯吹罢《小单于》。",
      "迢迢清夜徂。",
      "乡梦断，旅魂孤。",
      "峥嵘岁又除。",
      "衡阳犹有雁传书。",
      "郴阳和雁无。"
    ],
    "tags": [
      "宋词三百首"
    ]
  },
  {
    "title": "满庭芳",
    "author": "秦观",
    "paragraphs": [
      "晓色云开，春随人意，骤雨才过还晴。",
      "古台芳榭，飞燕蹴红英。",
      "舞困榆钱自落，秋千外、绿水桥平。",
      "东风里，朱门映柳，低底按小秦筝。",
      "多情。",
      "行乐处，珠钿翠盖，玉辔红缨。",
      "渐酒空金，花困蓬瀛。",
      "豆蔻梢头旧恨，十年梦，屈指堪惊。",
      "凭阑久，疏烟淡日，寂寞下芜城。"
    ],
    "tags": [
      "宋词三百首"
    ]
  },
  {
    "title": "帝台春",
    "author": "李甲",
    "paragraphs": [
      "芳草碧色，萋萋遍南陌。",
      "暖絮乱红，也知人、春愁无力。",
      "忆得盈盈拾翠侣，共携赏、凤城寒食。",
      "到今来，海角逢春，天涯为客。",
      "愁旋释。",
      "还似织。",
      "泪暗拭。",
      "又偷滴。",
      "谩伫立、遍倚危阑，尽黄昏，也只是、暮云凝碧。",
      "拼则而已今拼了，忘则怎生便忘得。",
      "又还问鳞鸿，试重寻消息。"
    ],
    "tags": [
      "宋词三百首"
    ]
  },
  {
    "title": "蝶恋花",
    "author": "赵令",
    "paragraphs": [
      "欲减罗衣寒未去。",
      "不卷珠帘，人在深深处。",
      "红杏枝头花几许。",
      "啼痕止恨清明雨。",
      "尽日沈烟香一缕。",
      "宿酒醒迟，恼破春情绪。",
      "飞燕又将归信误。",
      "小屏风上西江路。"
    ],
    "tags": [
      "宋词三百首"
    ]
  },
  {
    "title": "醉中真・浣溪沙",
    "author": "贺铸",
    "paragraphs": [
      "不信芳春厌老人。",
      "老人几度送春归。",
      "惜春行乐莫辞频。",
      "巧笑艳歌皆我意，恼花颠酒拼君嗔。",
      "物情惟有醉中真。"
    ],
    "tags": [
      "宋词三百首"
    ]
  },
  {
    "title": "人南渡・感皇恩",
    "author": "贺铸",
    "paragraphs": [
      "兰芷满芳洲，游思横路。",
      "罗袜尘生步。",
      "迎顾。",
      "整鬟颦黛，脉脉两情难语。",
      "细风吹柳絮。",
      "人南渡。",
      "回首旧游，山无重数。",
      "花底深朱户。",
      "何处。",
      "半黄梅子，向晚一帘疏雨。",
      "断魂分付与。",
      "春将去。"
    ],
    "tags": [
      "宋词三百首"
    ]
  },
  {
    "title": "薄幸",
    "author": "贺铸",
    "paragraphs": [
      "艳真多态。",
      "更的的，频回眄睐。",
      "便认得、琴心相许，与写宜男双带。",
      "记画堂、斜月朦胧，轻颦微笑娇无奈。",
      "便翡翠屏开，芙蓉帐掩，与把香罗偷解。",
      "自过了收灯後，都不见、踏青挑菜。",
      "几回凭双燕，丁宁深意，往来翻恨重帘碍。",
      "约何时再。",
      "正春浓酒暖，人闲昼永无聊赖。",
      "厌厌睡起，犹有花梢日在。"
    ],
    "tags": [
      "宋词三百首"
    ]
  },
  {
    "title": "伴云来・天香",
    "author": "贺铸",
    "paragraphs": [
      "烟络横林，山沈远照，逦迤黄昏钟鼓。",
      "烛映帘栊，蛩催机杼，共苦清秋风露。",
      "不眠思妇，齐应和、几声砧杵。",
      "惊动天涯倦宦，岁华行暮。",
      "当年酒狂自负。",
      "谓东君、已春相付。",
      "流浪征骖北道，客墙南浦。",
      "幽恨无人晤语。",
      "赖明月曾知旧游处。",
      "好伴云来，还将梦去。"
    ],
    "tags": [
      "宋词三百首"
    ]
  },
  {
    "title": "青玉案",
    "author": "无名氏",
    "paragraphs": [
      "一年春事都来几。",
      "早过了、三之二。",
      "绿暗红嫣浑可事。",
      "绿杨庭院，暖风帘幕，有个人憔悴。",
      "买花载酒长安市。",
      "又争似家山见桃李。",
      "不枉东风吹客泪，相思难表，梦魂无据，惟有归来是。"
    ],
    "tags": [
      "宋词三百首"
    ]
  },
  {
    "title": "高阳台",
    "author": "吴文英",
    "paragraphs": [
      "修竹凝妆，垂杨驻马，凭阑浅画成图。",
      "山色谁题，楼前有雁斜书。",
      "东风紧送斜阳下，弄旧寒、晚酒醒馀。",
      "自销凝，能几花前，顿老相如。",
      "伤春不在高楼上，在灯前攲枕，雨外熏炉。",
      "怕舣游船，临流可奈清臞。",
      "飞红若到西湖底，搅翠澜、总是愁鱼。",
      "莫重来，吹尽香绵，泪满平芜。"
    ],
    "tags": [
      "宋词三百首",
      "西湖"
    ]
  },
  {
    "title": "高阳台",
    "author": "吴文英",
    "paragraphs": [
      "宫粉雕痕，仙云堕影，无人野水荒湾。",
      "古石埋香，金沙锁骨连环。",
      "南楼不恨吹横笛，恨晓风、千里关山。",
      "半飘零，庭上黄昏，月冷阑干。",
      "寿阳空理愁鸾。",
      "问谁调玉髓，暗补香瘢。",
      "细雨归鸿，孤山无限春寒。",
      "离魂难倩招清些，梦缟衣、解佩溪边。",
      "最愁人，啼鸟晴明，叶底青圆。"
    ],
    "tags": [
      "宋词三百首"
    ]
  },
  {
    "title": "三姝媚",
    "author": "吴文英",
    "paragraphs": [
      "湖山经醉惯。",
      "溃春衫、啼痕酒痕无限。",
      "又客长安，叹断襟零袂，尘谁浣。",
      "紫曲门荒，沿败井、风摇青蔓。",
      "对语东邻，犹是曾巢，谢堂双燕。",
      "春梦人间须断。",
      "但怪得、当年梦缘能短。",
      "绣屋秦筝，傍海棠偏爱，夜深开宴。",
      "舞歇歌沈，花未减、红颜先变。",
      "伫久河桥欲去，斜阳泪满。"
    ],
    "tags": [
      "宋词三百首"
    ]
  },
  {
    "title": "八声甘州",
    "author": "吴文英",
    "paragraphs": [
      "渺空烟四远，是何年、青天坠长星。",
      "幻苍崖云树，名娃金屋，残霸宫城。",
      "箭径酸风射眼，腻水染花腥。",
      "时靸双鸳响，廊叶秋声。",
      "宫里吴王沈醉，倩五湖倦客，独钓醒醒。",
      "问苍波无语，华发奈山青。",
      "水涵空、阑干高处，送乱鸦、斜日落渔汀。",
      "连呼酒，上琴台去，秋与云平。"
    ],
    "tags": [
      "宋词三百首"
    ]
  },
  {
    "title": "夜合花",
    "author": "吴文英",
    "paragraphs": [
      "柳暝河桥，莺晴台苑，短策频惹春香。",
      "当时夜泊，温柔便入深乡。",
      "词韵窄，酒杯长。",
      "翦蜡花、壶箭催忙。",
      "共追游处，凌波翠陌，连棹横塘。",
      "十年一梦凄凉。",
      "似西湖燕去，吴馆巢荒。",
      "重来万感，依前唤酒银罂。",
      "溪雨急，岸花狂。",
      "趁残鸦、飞过苍茫。",
      "故人楼上，凭谁指与，芳草斜阳。"
    ],
    "tags": [
      "宋词三百首",
      "西湖"
    ]
  },
  {
    "title": "蹋莎行・踏莎行",
    "author": "吴文英",
    "paragraphs": [
      "润玉笼绡，檀樱倚扇。",
      "绣圈犹带脂香浅。",
      "榴心空叠舞裙红，艾枝应压愁鬟乱。",
      "午梦千山，窗阴一箭。",
      "香瘢新褪红丝腕。",
      "隔江人在雨声中，晚风菰叶生秋怨。"
    ],
    "tags": [
      "宋词三百首"
    ]
  },
  {
    "title": "夜游宫",
    "author": "吴文英",
    "paragraphs": [
      "人去西楼雁杳。",
      "叙别梦、扬州一觉。",
      "云澹星疏楚山晓。",
      "听啼乌，立河桥，话未了。",
      "雨外蛩声早。",
      "细织就、霜丝多少。",
      "说与萧娘未知道。",
      "向长安，对秋灯，几人老。"
    ],
    "tags": [
      "宋词三百首"
    ]
  },
  {
    "title": "鹧鸪天",
    "author": "吴文英",
    "paragraphs": [
      "池上红衣伴倚阑。",
      "栖鸦常带夕阳还。",
      "殷云度雨疏桐落，明月生凉宝扇闲。",
      "乡梦窄，水天宽。",
      "小窗愁黛澹秋山。",
      "吴鸿好为传归信，杨柳阊门屋数间。"
    ],
    "tags": [
      "宋词三百首"
    ]
  },
  {
    "title": "唐多令",
    "author": "吴文英",
    "paragraphs": [
      "何处合成愁。",
      "离人心上秋。",
      "纵芭蕉、不雨也飕飕。",
      "都道晚凉天气好，有明月、怕登楼。",
      "年事梦中休。",
      "花空烟水流。",
      "燕辞归、客尚淹留。",
      "垂柳不萦裙带住，漫长是、系行舟。"
    ],
    "tags": [
      "宋词三百首"
    ]
  },
  {
    "title": "金缕歌・贺新郎",
    "author": "吴文英",
    "paragraphs": [
      "乔木生云气。",
      "访中兴、英雄陈迹，暗追前事。",
      "战舰东风悭借便，梦断神州故里。",
      "旋小筑、吴宫闲地。",
      "华表月明归夜鹤，叹当时、花竹今如此。",
      "枝上露，溅清泪。",
      "遨头小簇行春队。",
      "步苍苔、寻幽别坞，问梅开未。",
      "重唱梅边吸度曲，催发寒梢冻蕊。",
      "此心与、东君同意。",
      "後不如今非昔，两无言、相对沧浪水。",
      "怀此恨，寄残醉。"
    ],
    "tags": [
      "宋词三百首"
    ]
  },
  {
    "title": "大有",
    "author": "潘希白",
    "paragraphs": [
      "戏马台前，采花篱下，问岁华、还是重九。",
      "恰归来、南山翠色依旧。",
      "帘栊昨夜听风雨，都不似、登归时候。",
      "一片宋玉情怀，十分卫郎清瘦。",
      "红萸佩、空对酒。",
      "砧杆动微寒，暗欺罗袖。",
      "秋已无多，早是败荷衰柳。",
      "强整帽檐侧，曾经向、天涯搔首。",
      "几回忆、故国莼鲈，霜前雁後。"
    ],
    "tags": [
      "宋词三百首"
    ]
  },
  {
    "title": "兰陵王",
    "author": "刘辰翁",
    "paragraphs": [
      "送春去。",
      "春去人间无路。",
      "秋千外、芳草连天，谁遣风沙暗南浦。",
      "依依甚意绪。",
      "漫忆海门飞絮。",
      "乱鸦过，斗转城荒，不见来时试灯处。",
      "春去。",
      "最谁苦。",
      "但箭雁沉边，梁燕无主。",
      "杜鹃声里长门暮。",
      "想玉树凋土，泪盘如露。",
      "咸阳送客屡回顾。",
      "斜日未能度。",
      "春去。",
      "尚来否。",
      "正江令恨别，庾信愁赋。",
      "苏堤尽日风和雨。",
      "叹神游故国，花记前度。",
      "人生流落，顾孺子，共夜雨。"
    ],
    "tags": [
      "宋词三百首"
    ]
  },
  {
    "title": "宝鼎现",
    "author": "刘辰翁",
    "paragraphs": [
      "红妆春骑。",
      "踏月影、竿旗穿市。",
      "望不尽、楼台歌舞，习习香尘莲步底。",
      "箫声断、约彩鸾归去，未怕金吾呵醉。",
      "甚辇路、喧阗且止。",
      "听得念奴歌起。",
      "父老犹记宣和事。",
      "抱铜仙、清泪如水。",
      "还转盼、沙河多丽。",
      "漾明光连邸第。",
      "帘影冻、散红光成绮。",
      "月浸葡萄十里。",
      "看往来、神仙才子。",
      "肯把菱花扑碎。",
      "肠断竹马儿童，空见说、三千乐指。",
      "等多时春不归来，到春时欲睡。",
      "又说向、灯前拥髻。",
      "暗滴鲛珠坠。",
      "便当日、亲见霓裳，天上人间梦里。"
    ],
    "tags": [
      "宋词三百首"
    ]
  },
  {
    "title": "永遇乐",
    "author": "刘辰翁",
    "paragraphs": [
      "璧月初晴，黛云远澹，春事谁主。",
      "禁苑娇寒，湖堤倦暖，前度遽如许。",
      "香尘暗陌，华灯明昼，长是懒携手去。",
      "谁知道，断烟禁夜，满城似愁风雨。",
      "宣和旧日，临安南渡，芳景犹自如故。",
      "缃帙流离，风鬟三五，能赋词最苦。",
      "江南无路，州今夜，此苦又谁知否。",
      "空相对，残无寐，满村社鼓。"
    ],
    "tags": [
      "宋词三百首"
    ]
  },
  {
    "title": "摸鱼儿",
    "author": "刘辰翁",
    "paragraphs": [
      "怎知他、春归何处，相逢且尽尊酒。",
      "少年袅袅天涯恨，长结西湖烟柳。",
      "休回首。",
      "但细雨断桥，憔悴人归後。",
      "东风似旧。",
      "问前度桃花，刘郎能记，花复认郎否。",
      "君且住，草草留君翦韭。",
      "前宵更恁时候。",
      "深杯欲共歌声滑，翻湿春衫半袖。",
      "空眉皱。",
      "看白发尊前，已似人人有。",
      "临分把手。",
      "叹一笑论文，清狂顾曲，此会几时又。"
    ],
    "tags": [
      "宋词三百首",
      "西湖"
    ]
  },
  {
    "title": "绣鸾凤花犯・花犯",
    "author": "周密",
    "paragraphs": [
      "楚江湄，湘娥乍见，无言洒清泪。",
      "淡然春意。",
      "空独倚东风，芳思谁寄。",
      "凌波路冷秋无际。",
      "香云随步起。",
      "谩记得，汉宫仙掌，亭亭明月底。",
      "冰弦写怨更多情，骚人恨，枉赋芳兰幽芷。",
      "春思远，谁叹赏、国香风味。",
      "相将共、岁寒伴侣。",
      "小窗净、沈烟熏翠袂。",
      "幽梦觉，涓涓清露，一枝灯影里。"
    ],
    "tags": [
      "宋词三百首"
    ]
  },
  {
    "title": "瑶花慢",
    "author": "周密",
    "paragraphs": [
      "朱钿宝。",
      "天上飞琼，比人间春别。",
      "江南江北，曾未见，谩拟梨云梅雪。",
      "淮山春晚，问谁识、芳心高洁。",
      "消几番、花落花开，老了玉关豪杰。",
      "金壶翦送琼枝，看一骑红尘，香度瑶阙。",
      "韶华正好，应自喜、初识长安蜂蝶。",
      "杜郎老矣，想旧事、花须能说。",
      "记少年，一梦扬州，二十四桥明月。"
    ],
    "tags": [
      "宋词三百首"
    ]
  },
  {
    "title": "玉京秋",
    "author": "周密",
    "paragraphs": [
      "烟水阔。",
      "高林弄残照，晚蜩凄切。",
      "碧砧度韵，银床飘叶。",
      "衣湿桐阴露冷，采凉花、时赋秋雪。",
      "叹轻别。",
      "一襟幽事，砌蛩能说。",
      "客思吟商还怯。",
      "怨歌长、琼壶暗缺。",
      "翠扇恩疏，红衣香褪，翻成消歇。",
      "玉骨西风，恨最恨、闲却新凉时节。",
      "楚箫咽。",
      "谁倚西楼淡月。"
    ],
    "tags": [
      "宋词三百首"
    ]
  },
  {
    "title": "曲游春",
    "author": "周密",
    "paragraphs": [
      "楚苑东风外，暖丝情絮，春思如织。",
      "燕约莺期，恼芳情偏在，翠深红隙。",
      "漠漠香尘隔。",
      "沸十里、乱弦丛笛。",
      "看画船，尽入西泠，闲却半湖春色。",
      "柳陌。",
      "新烟凝碧。",
      "映帘底宫眉，堤上游勒。",
      "轻暝笼寒，怕梨云梦冷，杏香愁幂。",
      "歌管酬寒食。",
      "奈蝶怨、良宵岑寂。",
      "正满湖、碎月摇花，怎生去得。"
    ],
    "tags": [
      "宋词三百首"
    ]
  },
  {
    "title": "高阳台",
    "author": "周密",
    "paragraphs": [
      "照野旌旗，朝天车马，平沙万里天低。",
      "宝带金章，尊前茸帽风。",
      "秦关汴水经行地，想登临、都付新诗。",
      "纵英游，叠鼓清笳，骏马名姬。",
      "酒酣应对燕山雪，正冰河月冻，晓陇云飞。",
      "投老残年，江南谁念方回。",
      "东风渐绿西湖柳，雁已还、人未南归。",
      "最关情，折尽梅花，难寄相思。"
    ],
    "tags": [
      "宋词三百首",
      "西湖"
    ]
  },
  {
    "title": "摸鱼儿",
    "author": "朱嗣发",
    "paragraphs": [
      "对西风、鬓摇烟碧，参差前事流水。",
      "紫丝罗带鸳鸯结，的的镜盟钗誓。",
      "浑不记、漫手织回文，几度欲心碎。",
      "安花著蒂。",
      "奈雨覆云翻，情宽分窄，石上玉簪脆。",
      "朱楼外。",
      "愁压空云欲坠。",
      "月痕犹照无寐。",
      "阴晴也只随天意。",
      "枉了玉消香碎。",
      "君且醉。",
      "君不见、长门青草春风泪。",
      "一时左计。",
      "悔不早荆钗，暮天修竹，头白倚寒翠。"
    ],
    "tags": [
      "宋词三百首"
    ]
  },
  {
    "title": "解佩环・疏影",
    "author": "彭元逊",
    "paragraphs": [
      "江空不渡，恨蘼芜杜若，零落无数。",
      "远道荒寒，婉娩流年，望望美人迟暮。",
      "风烟雨雪阴晴晚，更何须，春风千树。",
      "尽孤城、落木萧萧，日夜江声流去。",
      "日晏山深闻笛，恐他年流落，与子同赋。",
      "事阔心违，交淡媒劳，蔓草沾衣多露。",
      "汀洲窈窕馀醒寐，遗浮沈沣浦。",
      "有白鸥淡月，微波寄语，逍遥容与。"
    ],
    "tags": [
      "宋词三百首"
    ]
  },
  {
    "title": "六丑",
    "author": "彭元逊",
    "paragraphs": [
      "似东风老大，那复有、当时风气。",
      "有情不收，江山身是寄。",
      "浩荡何世。",
      "但忆临官道，暂来不住，便出门千里。",
      "痴心指望回风坠。",
      "扇底相逢，钗头微缀。",
      "他家万条千缕，解遮亭障驿，不隔江水。",
      "瓜洲曾舣，等行人岁岁。",
      "日下长秋，城乌夜起。",
      "帐庐好在春睡。",
      "共飞归湖上，草青无地。",
      "雨、春心如腻。",
      "欲待化、丰乐楼前，青门都废。",
      "何人念、流落无几。",
      "点点抟作，雪绵松润，为君泪。"
    ],
    "tags": [
      "宋词三百首"
    ]
  },
  {
    "title": "瑞鹤仙",
    "author": "陆淞",
    "paragraphs": [
      "脸霞红印枕。",
      "睡觉来、冠儿还是不整。",
      "屏间麝煤冷。",
      "但眉峰压翠，泪珠弹粉。",
      "堂深昼永。",
      "燕交飞、风帘露井。",
      "恨无人，与说相思，近日带围宽尽。",
      "重省。",
      "残灯朱幌，淡月纱窗，那时风景。",
      "阳台路迥。",
      "云雨梦，便无准。",
      "待归来，先指花梢教看，却把心期细问。",
      "问因循、过了青春，怎生意稳。"
    ],
    "tags": [
      "宋词三百首"
    ]
  },
  {
    "title": "减字浣溪沙・浣溪沙",
    "author": "贺铸",
    "paragraphs": [
      "楼角初销一缕霞。",
      "淡黄杨柳暗栖鸦。",
      "玉人和月摘梅花。",
      "笑拈粉香归洞户，更垂帘幕护窗纱。",
      "东风寒似夜来些。"
    ],
    "tags": [
      "宋词三百首"
    ]
  },
  {
    "title": "天门谣",
    "author": "贺铸",
    "paragraphs": [
      "牛渚天门险。",
      "限南北、七雄豪占。",
      "清雾敛。",
      "与闲人登览。",
      "待月上潮平波滟滟。",
      "塞管轻吹新《阿滥》。",
      "风满槛。",
      "历历数、西州更点。"
    ],
    "tags": [
      "宋词三百首"
    ]
  },
  {
    "title": "石州引・石州慢",
    "author": "贺铸",
    "paragraphs": [
      "薄雨初寒，斜照弄晴，春意空阔。",
      "长亭柳色缠黄，远客一枝先折。",
      "烟横水际，映带几点归鸦，东风销尽龙沙雪。",
      "还记初关来，恰而今时节。",
      "将发。",
      "画楼芳酒，红泪清歌，顿成清别。",
      "已是经年，杳杳音尘多绝。",
      "欲知方寸，共有几许清愁，芭蕉不展丁香结。",
      "枉望断天涯，两厌厌风月。"
    ],
    "tags": [
      "宋词三百首"
    ]
  },
  {
    "title": "望湘人",
    "author": "贺铸",
    "paragraphs": [
      "厌莺声到枕，花气动帘，醉魂愁梦相半。",
      "被惜馀薰，带惊剩眼。",
      "几许伤春春晚。",
      "泪竹痕鲜，佩兰香老，湘天浓暖。",
      "记小江、风月佳时，屡约非烟游伴。",
      "须信鸾弦易断。",
      "奈云和再鼓，曲终人远。",
      "认罗袜无踪，旧处弄波清浅。",
      "青翰棹舣，白苹洲畔。",
      "尽木临皋飞观。",
      "不解寄、一字相思，幸有归来双燕。"
    ],
    "tags": [
      "宋词三百首"
    ]
  },
  {
    "title": "蝶恋花",
    "author": "贺铸",
    "paragraphs": [
      "几许伤春春复暮。",
      "杨柳清阴，偏碍游丝度。",
      "天际小山桃叶步。",
      "白苹花满湔裙处。",
      "竟日微吟长短句。",
      "帘影灯昏，心寄胡琴语。",
      "数点雨声风约住。",
      "朦胧淡月云来去。"
    ],
    "tags": [
      "宋词三百首"
    ]
  },
  {
    "title": "夏云峰",
    "author": "仲殊",
    "paragraphs": [
      "天阔云高，溪横水远。",
      "晚日寒生轻晕。",
      "闲阶静、杨花渐少，朱门掩、莺声犹嫩。",
      "悔匆匆、过却清明，旋占得馀芳，已成幽恨。",
      "都几日阴沈，连宵慵困。",
      "起来韶华都尽。",
      "怨入双眉闲斗损。",
      "乍品得情怀，看承全近。",
      "深深态、无非自许。",
      "厌厌意、终羞人间。",
      "争知道、梦里蓬莱，待忘了馀香，时传音信。",
      "纵留得莺花，东风不住，也则眼前愁闷。"
    ],
    "tags": [
      "宋词三百首"
    ]
  },
  {
    "title": "汉宫春",
    "author": "李邴",
    "paragraphs": [
      "潇洒江梅，向竹梢疏处，横两三枝。",
      "东君也不爱惜，雪压霜欺。",
      "无情燕子，怕春寒、轻失花期。",
      "却是有，年年塞雁，归来曾见开时。",
      "清浅小溪如练，问玉堂何似，茅舍疏篱。",
      "伤心故人去後，冷落新诗。",
      "微云淡月，对江天、分付他谁。",
      "空自忆，清香未减，风流不在人知。"
    ],
    "tags": [
      "宋词三百首"
    ]
  },
  {
    "title": "贺新郎",
    "author": "潘汾",
    "paragraphs": [
      "篆缕销香鼎。",
      "翠沈沈、庭阴转午，画堂人静。",
      "芳草王孙知何处，惟有杨花糁径。",
      "正玉枕、瞢腾初醒。",
      "门外残红春已去，镇无聊、酒厌厌病。",
      "云髻，未整。",
      "江南旧事休重省。",
      "但天涯、寻消问息，断鸿难倩。",
      "月满西楼凭阑久，依旧归期未定。",
      "便只恐、瓶沈金井。",
      "嘶骑不来银烛暗，枉教人、立尽梧桐影。",
      "谁伴我，对鸾镜。"
    ],
    "tags": [
      "宋词三百首"
    ]
  },
  {
    "title": "忆王孙",
    "author": "李重元",
    "paragraphs": [
      "萋萋芳草忆王孙。",
      "柳外楼高空断魂。",
      "杜宇声声不忍闻。",
      "欲黄昏。",
      "雨打梨花深闭门。"
    ],
    "tags": [
      "宋词三百首"
    ]
  },
  {
    "title": "贺新郎",
    "author": "李玉",
    "paragraphs": [
      "篆缕销金鼎。",
      "醉沈沈、庭阴转午，画堂人静。",
      "芳草王孙知何处，惟有杨花糁径。",
      "渐玉枕、腾腾春醒。",
      "帘外残红春已透，镇无聊、酒厌厌病。",
      "云鬓乱，未整。",
      "江南旧事休重省。",
      "遍天涯、寻消问息，断鸿难倩。",
      "月满西楼凭栏久，依旧归期未定。",
      "又只恐、瓶沈金井。",
      "嘶骑不来银烛暗，枉教人、立尽梧桐影。",
      "谁伴我，对鸾镜。"
    ],
    "tags": [
      "宋词三百首"
    ]
  },
  {
    "title": "临江仙",
    "author": "陈与义",
    "paragraphs": [
      "高咏楚词酬午日，天涯节序匆匆。",
      "榴花不似舞裙红。",
      "无人知此意，歌罢满帘风。",
      "万事一身伤老矣，戌葵凝笑墙东。",
      "酒杯深浅去年同。",
      "试浇桥下水，今夕到湘中。"
    ],
    "tags": [
      "宋词三百首"
    ]
  },
  {
    "title": "临江仙",
    "author": "陈与义",
    "paragraphs": [
      "忆昔午桥桥上饮，坐中多是豪英。",
      "长沟流月去无声。",
      "杏花疏影里，吹笛到天明。",
      "二十馀年如一梦，此身虽在堪惊。",
      "闲登小阁看新晴。",
      "古今多少事，渔唱起三更。"
    ],
    "tags": [
      "宋词三百首"
    ]
  },
  {
    "title": "兰陵王",
    "author": "张元干",
    "paragraphs": [
      "卷朱箔。",
      "朝雨轻阴乍阁。",
      "阑干外，烟柳弄晴，芳草侵阶映红药。",
      "东风妒花恶。",
      "吹落。",
      "梢头嫩萼。",
      "屏山掩，沈水倦熏，中酒心情怕杯勺。",
      "寻思旧京洛。",
      "正年少疏狂，歌笑迷著。",
      "障泥油壁催梳掠。",
      "曾驰道同载，上林携手，灯夜初过早共约。",
      "又争信漂泊。",
      "寂寞。",
      "念行乐。",
      "甚粉淡衣襟，音断弦索。",
      "琼枝璧月春如昨。",
      "怅别後华表，那回双鹤。",
      "相思除是，向醉里、暂忘却。"
    ],
    "tags": [
      "宋词三百首"
    ]
  },
  {
    "title": "石州慢",
    "author": "张元干",
    "paragraphs": [
      "寒水依痕，春意渐回，沙际烟阔。",
      "溪梅晴照生香，冷芯数枝争发。",
      "天涯旧恨，试看几许消魂，长亭门外山重叠。",
      "不尽眼中青，是愁来时节。",
      "情切。",
      "画楼深闭，想见东风，暗销肌雪。",
      "辜负枕前云雨，尊前花月。",
      "心期切处，更有多少凄凉，殷勤留与归时说。",
      "到得却相逢，恰经年离别。"
    ],
    "tags": [
      "宋词三百首"
    ]
  },
  {
    "title": "薄幸",
    "author": "吕渭老",
    "paragraphs": [
      "青楼春晚。",
      "昼寂寂、梳匀又懒。",
      "乍听得、鸦啼莺弄，惹起新愁无限。",
      "记年时、偷掷春心，花间隔雾遥相见。",
      "便角枕题诗，宝钗贳酒，共醉青苔深院。",
      "怎忘得、回廊下，携手处、花明月满。",
      "如今但暮雨，蜂愁蝶恨，小窗闲对芭蕉展。",
      "却谁拘管。",
      "尽无言、闲品秦筝，泪满参差雁。",
      "腰支渐小，心与杨花共远。"
    ],
    "tags": [
      "宋词三百首"
    ]
  },
  {
    "title": "满江红",
    "author": "岳飞",
    "paragraphs": [
      "怒发冲冠，凭阑处、潇潇雨歇。",
      "抬望眼、仰天长啸，壮怀激烈。",
      "三十功名尘与土，八千里路云和月。",
      "莫等闲、白了少年头，空悲切。",
      "靖康耻，犹未雪。",
      "臣子恨，何时灭。",
      "驾长车踏破，贺兰山缺。",
      "壮志饥餐胡虏肉，笑谈渴饮匈奴血。",
      "待从头、收拾旧山河，朝天阙。"
    ],
    "tags": [
      "宋词三百首"
    ]
  },
  {
    "title": "水龙吟",
    "author": "陈亮",
    "paragraphs": [
      "闹花深处层楼，画帘半卷东风软。",
      "春归翠陌，平莎茸嫩，垂杨金浅。",
      "迟日催花，淡云阁雨，轻寒轻暖。",
      "恨芳菲世界，游人未赏，都付与、莺和燕。",
      "寂寞凭高念远。",
      "向南楼、一声归雁。",
      "金钗斗草，青丝勒马，风流云散。",
      "罗绶分香，翠绡封泪，几多幽怨。",
      "正销魂，又是疏烟淡月，子规声断。"
    ],
    "tags": [
      "宋词三百首"
    ]
  },
  {
    "title": "宴山亭・燕山亭",
    "author": "张",
    "paragraphs": [
      "幽梦初回，重阴未开，晓色吹成疏雨。",
      "竹槛气寒，蕙畹声摇，新绿暗通南浦。",
      "未有人行，才半启、回廊朱户。",
      "无绪。",
      "空望极霓旌，锦书难据。",
      "苔径追忆曾游，念谁伴、秋千采绳芳柱。",
      "犀奁黛卷，凤枕云孤，应也几番凝伫。",
      "怎得伊来，花雾绕、小堂深处。",
      "留住。",
      "直到老、不教归去。"
    ],
    "tags": [
      "宋词三百首"
    ]
  },
  {
    "title": "唐多令",
    "author": "刘过",
    "paragraphs": [
      "芦叶满汀洲。",
      "塞沙带浅流。",
      "二十年、重过南楼。",
      "柳下系舟犹未稳，能几日、又中秋。",
      "黄鹤断矶头。",
      "故人今不在。",
      "旧江山，浑是新愁。",
      "欲买桂花同载酒，终不似、少年游。"
    ],
    "tags": [
      "宋词三百首"
    ]
  },
  {
    "title": "点绛唇",
    "author": "姜夔",
    "paragraphs": [
      "燕雁无心，太湖西畔随云去。",
      "数峰清苦。",
      "商略黄昏雨。",
      "第四桥边，拟共天随住。",
      "今何许。",
      "凭栏怀古。",
      "残柳参差舞。"
    ],
    "tags": [
      "宋词三百首",
      "太湖"
    ]
  },
  {
    "title": "鹧鸪天",
    "author": "姜夔",
    "paragraphs": [
      "肥水东流无尽期。",
      "当初不合种相思。",
      "梦中未比丹青见，暗里忽惊山鸟啼。",
      "春未绿，鬓先丝。",
      "人间别久不成悲。",
      "谁教岁岁红莲夜，两处沈吟各自知。"
    ],
    "tags": [
      "宋词三百首"
    ]
  },
  {
    "title": "杏花天",
    "author": "姜夔",
    "paragraphs": [
      "绿丝低拂鸳鸯浦。",
      "想桃叶、当时唤渡。",
      "又将愁眼与春风，待去。",
      "倚兰桡、更少驻。",
      "金陵路。",
      "莺吟燕舞。",
      "算潮水、知人最苦。",
      "满汀芳草不成归，日暮。",
      "更移舟、向甚处。"
    ],
    "tags": [
      "宋词三百首"
    ]
  },
  {
    "title": "踏莎行",
    "author": "姜夔",
    "paragraphs": [
      "燕燕轻盈，莺莺娇软。",
      "分明又向华胥见。",
      "夜长争得薄情知，春初早被相思染。",
      "别後书辞，别时针线。",
      "离魂暗逐郎行远。",
      "淮南皓月冷千山，冥冥归去无人管。"
    ],
    "tags": [
      "宋词三百首"
    ]
  },
  {
    "title": "霓裳中序第一",
    "author": "姜夔",
    "paragraphs": [
      "亭皋正望极。",
      "乱落江莲归未得。",
      "多病却无气力。",
      "况纨扇渐疏，罗衣初萦。",
      "流光过隙。",
      "叹杏梁、双燕如客。",
      "人何在，一帘淡月，仿佛照颜色。",
      "幽寂。",
      "乱蛩吟壁。",
      "动庾信、清愁似织。",
      "沈思年少浪迹。",
      "笛里关山，柳下坊陌。",
      "坠红无信息。",
      "漫暗水，涓涓溜碧。",
      "漂零久，而今何意，醉卧酒垆侧。"
    ],
    "tags": [
      "宋词三百首"
    ]
  },
  {
    "title": "庆宫春・高阳台",
    "author": "姜夔",
    "paragraphs": [
      "双桨莼波，一蓑松雨，暮愁渐满空阔。",
      "呼我盟鸥，翩翩欲下，背人还过木末。",
      "那回归去，荡云雪、孤舟夜发。",
      "伤心重见，依约眉山，黛痕低压。",
      "采香径里春寒，老子婆娑，自歌谁答。",
      "垂虹西望，飘然引去，此兴平生难遏。",
      "酒醒波远，政凝想、明素袜。",
      "如今安在，唯有阑干，伴人一霎。"
    ],
    "tags": [
      "宋词三百首"
    ]
  },
  {
    "title": "齐天乐",
    "author": "姜夔",
    "paragraphs": [
      "庾郎先自吟愁赋。",
      "凄凄更闻私语。",
      "露湿铜铺，苔侵石井，都是曾听伊处。",
      "哀音似诉。",
      "正思妇无眠，起寻机杼。",
      "曲曲屏山，夜凉独自甚情绪。",
      "西窗又吹暗雨。",
      "为谁频断续，相和砧杵。",
      "候馆迎秋，离宫吊月，别有伤心无数。",
      "豳诗漫与。",
      "笑篱落呼灯，世间儿女。",
      "写入琴丝，一声声更苦。"
    ],
    "tags": [
      "宋词三百首"
    ]
  },
  {
    "title": "一萼红",
    "author": "姜夔",
    "paragraphs": [
      "古城阴。",
      "有官梅几许，红萼未宜簪。",
      "池面冰胶，墙腰雪老，云意还又沈沈。",
      "翠藤共、闲穿径竹，渐笑语、惊起卧沙禽。",
      "野老林泉，故王台榭，呼唤登临。",
      "南去北来何事，荡湘云楚水，目极伤心。",
      "朱户黏鸡，金盘簇燕，空叹时序侵寻。",
      "记曾共，西楼雅集，想垂杨、还袅万丝金。",
      "待得归鞍到时，只怕春深。"
    ],
    "tags": [
      "宋词三百首"
    ]
  },
  {
    "title": "念奴娇",
    "author": "姜夔",
    "paragraphs": [
      "闹红一舸，记来时、尝与鸳鸯为侣。",
      "三十六陂人未到，水佩风裳无数。",
      "翠叶吹凉，玉容销酒，更洒菰蒲雨。",
      "嫣然摇动，冷香飞上诗句。",
      "日暮。",
      "青盖亭亭，情人不见，争忍凌波去。",
      "只恐舞衣寒易落，愁入西风南浦。",
      "高柳垂阴，老鱼吹浪，留我花间住。",
      "田田多少，几回沙际归路。"
    ],
    "tags": [
      "宋词三百首"
    ]
  },
  {
    "title": "琵琶仙・自度曲",
    "author": "姜夔",
    "paragraphs": [
      "双桨来时，有人似、旧曲桃根桃叶。",
      "歌扇轻约飞花，蛾眉正奇绝。",
      "春渐远、汀洲自绿，更添了、几声啼。",
      "十里扬州，三生杜牧，前事休说。",
      "又还是、宫烛分烟，奈愁里、匆匆换时节。",
      "都把一襟芳思，与空阶榆荚。",
      "千万缕、藏鸦细柳，为玉尊、起舞回雪。",
      "想见西出阳关，故人初别。"
    ],
    "tags": [
      "宋词三百首"
    ]
  },
  {
    "title": "八归",
    "author": "姜夔",
    "paragraphs": [
      "芳莲坠粉，蔬桐吹绿，庭院暗雨乍歇。",
      "无端抱影销魂处，还见筱墙萤暗，藓阶蛩切。",
      "送客重寻西去路，问水面、琵琶谁拨。",
      "最可惜、一片江山，总付与啼。",
      "长恨相从未款，而今何事，又对西风离别。",
      "渚寒烟淡，棹移人远，缥缈行舟如叶。",
      "想文君望久，倚竹愁生步罗袜。",
      "归来後、翠尊双饮，下了珠帘，玲珑闲看月。"
    ],
    "tags": [
      "宋词三百首"
    ]
  },
  {
    "title": "扬州慢",
    "author": "姜夔",
    "paragraphs": [
      "淮左名都，竹西佳处，解鞍少驻初程。",
      "过春风十里，尽荠麦青青。",
      "自胡马窥江去後，废池乔木，犹厌言兵。",
      "渐黄昏，清角吹寒，都在空城。",
      "杜郎俊赏，算而今，重到须惊。",
      "纵豆蔻词工，青楼梦好，难赋深情。",
      "二十四桥仍在，波心荡、冷月无声。",
      "念桥边红药，年年知为谁生。"
    ],
    "tags": [
      "宋词三百首"
    ]
  },
  {
    "title": "长亭怨慢",
    "author": "姜夔",
    "paragraphs": [
      "渐吹尽、枝头香絮。",
      "是处人家，绿深门户。",
      "远浦萦回，暮帆零乱向何许。",
      "阅人多矣，谁得似、长亭树。",
      "树若有情时，不会得、青青如此。",
      "日暮。",
      "望高城不见，只见乱山无数。",
      "韦郎去也，怎忘得、玉环分付。",
      "第一是、早早归来，怕红萼、无人为主。",
      "算空有并刀，难翦离愁千缕。"
    ],
    "tags": [
      "宋词三百首"
    ]
  },
  {
    "title": "淡黄柳",
    "author": "姜夔",
    "paragraphs": [
      "空城晓月。",
      "吹入垂杨陌。",
      "马上单衣寒恻恻。",
      "看尽鹅黄嫩绿，都是江南旧相识。",
      "正岑寂。",
      "明朝又寒食。",
      "强携酒、小桥宅，怕梨花落尽成秋色。",
      "燕燕飞来，问春何在，唯有池塘自碧。"
    ],
    "tags": [
      "宋词三百首"
    ]
  },
  {
    "title": "暗香",
    "author": "姜夔",
    "paragraphs": [
      "旧时月色。",
      "算几番照我，梅边吹笛。",
      "唤起玉人，不管清寒与攀摘。",
      "何逊而今渐老，都忘却、春风词笔。",
      "但怪得、竹外疏花，香冷入瑶席。",
      "江国。",
      "正寂寂。",
      "叹寄与路遥，夜雪初积。",
      "翠尊易泣。",
      "红萼无言耿相忆。",
      "长记曾携手处，千树压、西湖寒碧。",
      "又片片、吹尽也，几时见得。"
    ],
    "tags": [
      "宋词三百首",
      "西湖"
    ]
  },
  {
    "title": "疏影",
    "author": "姜夔",
    "paragraphs": [
      "苔枝缀玉。",
      "有翠禽小小，枝上同宿。",
      "客里相逢，篱角黄昏，无言自倚修竹。",
      "昭君不惯胡沙远，但暗忆、江南江北。",
      "想佩环、月夜归来，化作此花幽独。",
      "犹记深宫旧事，那人正睡里，飞近蛾绿。",
      "莫似春风，不管盈盈，早与安排金屋。",
      "还教一片随波去，又却怨、玉龙哀曲。",
      "等恁时、重觅幽香，已入小窗横幅。"
    ],
    "tags": [
      "宋词三百首"
    ]
  },
  {
    "title": "翠楼吟",
    "author": "姜夔",
    "paragraphs": [
      "月冷龙沙，尘轻虎落，今年汉初赐。",
      "新翻胡部曲，听毡幕、元戎歌吹。",
      "层楼高峙。",
      "看栏曲萦红，檐牙飞翠。",
      "人姝丽。",
      "粉香吹下，夜寒风细。",
      "此地。",
      "宜有词仙，拥素云黄鹤，与君游戏。",
      "玉梯凝望久，叹芳草、萋萋千里。",
      "天涯情味。",
      "仗酒清愁，花销英气。",
      "西山外。",
      "晚来还卷，一帘秋霁。"
    ],
    "tags": [
      "宋词三百首"
    ]
  },
  {
    "title": "木兰花・玉楼春",
    "author": "钱惟演",
    "paragraphs": [
      "城上风光莺语乱。",
      "城下烟波春拍岸。",
      "绿杨芳草几时休，泪眼愁肠先已断。",
      "情怀渐变成衰晚。",
      "鸾鉴朱颜惊暗换。",
      "昔年多病厌芳尊，今日芳尊惟恐浅。"
    ],
    "tags": [
      "宋词三百首"
    ]
  },
  {
    "title": "苏幕遮",
    "author": "范仲淹",
    "paragraphs": [
      "碧云天，黄叶地。",
      "秋色连波，波上寒烟翠。",
      "山映斜阳天接水。",
      "芳草无情，更在斜阳外。",
      "黯乡魂，追旅思。",
      "夜夜除非，好梦留人睡。",
      "明月楼高休独倚。",
      "酒入愁肠，化作相思泪。"
    ],
    "tags": [
      "宋词三百首"
    ]
  },
  {
    "title": "御街行",
    "author": "范仲淹",
    "paragraphs": [
      "纷纷堕叶飘香砌。",
      "夜寂静、寒声碎。",
      "真珠帘卷玉楼空，天淡银河垂地。",
      "年年今夜，月华如练，长是人千里。",
      "愁肠已断无由醉。",
      "酒未到、先成泪。",
      "残灯明灭枕头欹。",
      "谙尽孤眠滋味。",
      "都来此事，眉间心上，无计相回避。"
    ],
    "tags": [
      "宋词三百首"
    ]
  },
  {
    "title": "曲玉管",
    "author": "柳永",
    "paragraphs": [
      "陇首云飞，江边日晚，烟波满目凭阑久。",
      "立望关河萧索，千里清秋。",
      "忍凝眸。",
      "杳杳神京，盈盈仙子，别来锦字终难偶。",
      "断雁无凭，冉冉飞下汀洲。",
      "思悠悠。",
      "暗想当初，有多少、幽欢佳会，岂知聚散难期，翻成雨恨云愁。",
      "阻追游。",
      "每登山临水，惹起平生心事，一场消黯，永日无言，却下层楼。"
    ],
    "tags": [
      "宋词三百首"
    ]
  },
  {
    "title": "雨霖铃",
    "author": "柳永",
    "paragraphs": [
      "寒蝉凄切。",
      "对长亭晚，骤雨初歇。",
      "都门帐饮无绪，留恋处、兰舟催发。",
      "执手相看泪眼，竟无语凝噎。",
      "念去去、千里烟波，暮霭沈沈楚天阔。",
      "多情自古伤离别。",
      "更那堪、冷落清秋节。",
      "今宵酒醒何处，杨柳岸、晓风残月。",
      "此去经年，应是良辰、好景虚设。",
      "便纵有、千种风情，更与何人说。"
    ],
    "tags": [
      "宋词三百首"
    ]
  },
  {
    "title": "采莲令",
    "author": "柳永",
    "paragraphs": [
      "月华收，云淡霜天曙。",
      "西征客、此时情苦。",
      "翠娥执手送临歧，轧轧开朱户。",
      "千娇面、盈盈伫立，无言有泪，断肠争忍回顾。",
      "一叶兰舟，便恁急桨凌波去。",
      "贪行色、岂知离绪。",
      "万般方寸，但饮恨，脉脉同谁语。",
      "更回首、重城不见，寒江天外，隐隐两三烟树。"
    ],
    "tags": [
      "宋词三百首"
    ]
  },
  {
    "title": "凤栖梧・蝶恋花",
    "author": "柳永",
    "paragraphs": [
      "伫倚危楼风细细。",
      "望极春愁，黯黯生天际。",
      "草色烟光残照里。",
      "无言谁会凭阑意。",
      "拟把疏狂图一醉。",
      "对酒当歌，强乐还无味。",
      "衣带渐宽终不悔。",
      "为伊消得人憔悴。"
    ],
    "tags": [
      "宋词三百首"
    ]
  },
  {
    "title": "浪淘沙",
    "author": "柳永",
    "paragraphs": [
      "梦觉、透窗风一线，寒灯吹息。",
      "那堪酒醒，又闻空阶，夜雨频滴。",
      "嗟因循、久作天涯客。",
      "负佳人、几许盟言，便忍把、从前欢会，陡顿翻成忧戚。",
      "愁极。",
      "再三追思，洞房深处，几度饮散歌阑，香暖鸳鸯被，岂暂时疏散，费伊心力。",
      "云尤雨，有万般千种，相怜相惜。",
      "恰到如今，天长漏永，无端自家疏隔。",
      "知何时、却拥秦云态，愿低帏昵枕，轻轻细说与，江乡夜夜，数寒更思忆。"
    ],
    "tags": [
      "宋词三百首"
    ]
  },
  {
    "title": "定风波",
    "author": "柳永",
    "paragraphs": [
      "自春来、惨绿愁红，芳心是事可可。",
      "日上花梢，莺穿柳带，犹压香衾卧。",
      "暖酥消，腻云。",
      "终日厌厌倦梳裹。",
      "无那。",
      "恨薄情一去，音书无个。",
      "早知恁麽。",
      "悔当初、不把雕鞍锁。",
      "向鸡窗、只与蛮笺象管，拘束教吟课。",
      "镇相随，莫抛躲。",
      "针线闲拈伴伊坐。",
      "和我。",
      "免使年少，光阴虚过。"
    ],
    "tags": [
      "宋词三百首"
    ]
  },
  {
    "title": "少年游",
    "author": "柳永",
    "paragraphs": [
      "长安古道马迟迟。",
      "高柳乱蝉栖。",
      "夕阳岛外，秋风原上，目断四天垂。",
      "归云一去无踪迹，何处是前期。",
      "狎兴生疏，酒徒萧索，不似去年时。"
    ],
    "tags": [
      "宋词三百首"
    ]
  },
  {
    "title": "戚氏",
    "author": "柳永",
    "paragraphs": [
      "晚秋天。",
      "一霎微雨洒庭轩。",
      "槛菊萧疏，井梧零乱惹残烟。",
      "凄然。",
      "望江关。",
      "飞云黯淡夕阳间。",
      "当时宋玉悲感，向此临水与登山。",
      "远道迢递，行人凄楚，倦听陇水潺。",
      "正蝉吟败叶，蛩响衰草，相应喧喧。",
      "孤馆度日如年。",
      "风露渐变，悄悄至更阑。",
      "长天净，绛河清浅，皓月婵娟。",
      "思绵绵。",
      "夜永对景，那堪屈指，暗想从前。",
      "未名未禄，绮陌红楼，往往经岁迁延。",
      "帝里风光好，当年少日，暮宴朝欢。",
      "况有狂朋怪侣，遇当歌、对酒竞留连。",
      "别来迅景如梭，旧游似梦，烟水程何限。",
      "念利名、憔悴长萦绊。",
      "追往事、空惨愁颜。",
      "漏箭移、稍觉轻寒。",
      "渐呜咽、画角数声残。",
      "对闲窗畔，停灯向晓，抱影无眠。"
    ],
    "tags": [
      "宋词三百首"
    ]
  },
  {
    "title": "夜半乐",
    "author": "柳永",
    "paragraphs": [
      "冻云黯淡天气，扁舟一叶，乘兴离江渚。",
      "渡万壑千岩，越溪深处。",
      "怒涛渐息，樵风乍起，更闻商旅相呼。",
      "片帆高举。",
      "泛画鹢、翩翩过南浦。",
      "望中酒旆闪闪，一簇烟村，数行霜树。",
      "残日下，渔人鸣榔归去。",
      "败荷零落，衰杨掩映，岸边两两三三，浣沙游女。",
      "避行客、含羞笑相语。",
      "到此因念，绣阁轻抛，浪萍难驻。",
      "叹後约丁宁竟何据。",
      "惨离怀，空恨岁晚归期阻。",
      "凝泪眼、杳杳神京路。",
      "断鸿声远长天暮。"
    ],
    "tags": [
      "宋词三百首"
    ]
  },
  {
    "title": "玉蝴蝶",
    "author": "柳永",
    "paragraphs": [
      "望处雨收云断，凭阑悄悄，目送秋光。",
      "晚景萧疏，堪动宋玉悲凉。",
      "水风轻、苹花渐老，月露冷、梧叶飘黄。",
      "遣情伤。",
      "故人何在，烟水茫茫。",
      "难忘。",
      "文期酒会，几孤风月，屡变星霜。",
      "海阔山遥，未知何处是潇湘。",
      "念双燕、难凭远信，指暮天、空识归航。",
      "黯相望。",
      "断鸿声里，立尽斜阳。"
    ],
    "tags": [
      "宋词三百首"
    ]
  },
  {
    "title": "八声甘州",
    "author": "柳永",
    "paragraphs": [
      "对潇潇、暮雨洒江天，一番洗清秋。",
      "渐霜风凄惨，关河冷落，残照当楼。",
      "是处红衰翠减，苒苒物华休。",
      "惟有长江水，无语东流。",
      "不忍登高临远，望故乡渺邈，归思难收。",
      "叹年来踪迹，何事苦淹留。",
      "想佳人、妆楼望，误几回、天际识归舟。",
      "争知我、倚阑干处，正恁凝愁。"
    ],
    "tags": [
      "宋词三百首",
      "长江"
    ]
  },
  {
    "title": "竹马子・竹马儿",
    "author": "柳永",
    "paragraphs": [
      "登孤垒荒凉，危亭旷望，静临烟渚。",
      "对雌霓挂雨，雄风拂槛，微收烦暑。",
      "渐觉一叶惊秋，残蝉噪晚，素商时序。",
      "览景想前欢，指神京，非雾非烟深处。",
      "向此成追感，新愁易积，故人难聚。",
      "凭高尽日凝伫。",
      "赢得消魂无语。",
      "极目霁霭霏微，暝鸦零乱，萧索江城暮。",
      "南楼画角，又送残阳去。"
    ],
    "tags": [
      "宋词三百首"
    ]
  },
  {
    "title": "迷神引",
    "author": "柳永",
    "paragraphs": [
      "一叶扁舟轻帆卷。",
      "暂泊楚江南岸。",
      "孤城暮角，引胡茄怨。",
      "水茫茫，平沙雁、旋惊散。",
      "烟敛寒林簇，画屏展。",
      "天际遥山小，黛眉浅。",
      "旧赏轻抛，到此成游宦。",
      "觉客程劳，年光晚。",
      "异乡风物，忍萧索、当愁眼。",
      "帝城赊，秦楼阻，旅魂乱。",
      "芳草连空阔，残照满。",
      "佳人无消息，断云远。"
    ],
    "tags": [
      "宋词三百首"
    ]
  },
  {
    "title": "醉垂鞭",
    "author": "张先",
    "paragraphs": [
      "双蝶绣罗裙。",
      "东池宴。",
      "初相见。",
      "朱粉不深匀。",
      "闲花淡淡春。",
      "细看诸处好。",
      "人人道。",
      "柳腰身。",
      "昨日乱山昏。",
      "来时衣上云。"
    ],
    "tags": [
      "宋词三百首"
    ]
  },
  {
    "title": "一丛花令・一丛花",
    "author": "张先",
    "paragraphs": [
      "伤高怀远几时穷。",
      "无物似情浓。",
      "离愁正引千丝乱，更东陌、飞絮。",
      "嘶骑渐遥，征尘不断，何处认郎踪。",
      "双鸳池沼水溶溶。",
      "南北小桡通。",
      "梯横画阁黄昏後，又还是、斜月帘栊。",
      "沈恨细思，不如桃杏，犹解嫁东风。"
    ],
    "tags": [
      "宋词三百首"
    ]
  },
  {
    "title": "天仙子",
    "author": "张先",
    "paragraphs": [
      "水调数声持酒听。",
      "午醉醒来愁未醒。",
      "送春春去几时回，临晚镜。",
      "伤流景。",
      "往事後期空记省。",
      "沙上并禽池上暝。",
      "云破月来花弄影。",
      "重重帘幕密遮灯，风不定。",
      "人初静。",
      "明日落红应满径。"
    ],
    "tags": [
      "宋词三百首"
    ]
  },
  {
    "title": "千秋岁",
    "author": "张先",
    "paragraphs": [
      "数声鶗鴂。",
      "又报芳菲歇。",
      "惜春更把残红折。",
      "雨轻风色暴，梅子青时节。",
      "永丰柳，无人尽日飞花雪。",
      "莫把幺弦拨。",
      "怨极弦能说。",
      "天不老，情难绝。",
      "心似双丝网，中有千千结。",
      "夜过也，东窗未白凝残月。"
    ],
    "tags": [
      "宋词三百首"
    ]
  },
  {
    "title": "青门引・青门饮",
    "author": "张先",
    "paragraphs": [
      "乍暖还轻冷。",
      "风雨晚来方定。",
      "庭轩寂寞近清明，残花中酒，又是去年病。",
      "楼头画角风吹醒。",
      "入夜重门静。",
      "那堪更被明月，隔墙送过秋千影。"
    ],
    "tags": [
      "宋词三百首"
    ]
  },
  {
    "title": "浣溪沙",
    "author": "晏殊",
    "paragraphs": [
      "一曲新词酒一杯。",
      "去年天气旧亭台。",
      "夕阳西下几时回。",
      "无可奈何花落去，似曾相识燕归来。",
      "小园香径独徘徊。"
    ],
    "tags": [
      "宋词三百首"
    ]
  },
  {
    "title": "浣溪沙",
    "author": "晏殊",
    "paragraphs": [
      "一向年光有限身。",
      "等闲离别易消魂。",
      "酒筵歌席莫辞频。",
      "满目山河空念远，落花风雨更伤春。",
      "不如怜取眼前人。"
    ],
    "tags": [
      "宋词三百首"
    ]
  },
  {
    "title": "清平乐",
    "author": "晏殊",
    "paragraphs": [
      "金风细细。",
      "叶叶梧桐坠。",
      "绿酒初尝人易醉。",
      "一枕小窗浓睡。",
      "紫微朱槿花残。",
      "斜阳却照阑干。",
      "双燕欲归时节，银屏昨夜微寒。"
    ],
    "tags": [
      "宋词三百首"
    ]
  },
  {
    "title": "清平乐",
    "author": "晏殊",
    "paragraphs": [
      "红笺小字。",
      "说尽平生意。",
      "鸿雁在云鱼在水。",
      "惆怅此情难寄。",
      "斜阳独倚西楼。",
      "遥山恰对帘钩。",
      "人面不知何处，绿波依旧东流。"
    ],
    "tags": [
      "宋词三百首"
    ]
  },
  {
    "title": "木兰花・玉楼春",
    "author": "晏殊",
    "paragraphs": [
      "燕鸿过後莺归去。",
      "细算浮生千万绪。",
      "长於春梦几多时，散似秋云无觅处。",
      "闻琴解佩神仙侣。",
      "挽断罗衣留不住。",
      "劝君莫作独醒人，烂醉花间应有数。"
    ],
    "tags": [
      "宋词三百首"
    ]
  },
  {
    "title": "木兰花・玉楼春",
    "author": "晏殊",
    "paragraphs": [
      "池塘水绿风微暖。",
      "记得玉真初见面。",
      "重头歌韵响铮琮，入破舞腰红乱旋。",
      "玉钩阑下香阶畔。",
      "醉後不知斜日晚。",
      "当时共我赏花人，点检如今无一半。"
    ],
    "tags": [
      "宋词三百首"
    ]
  },
  {
    "title": "踏莎行",
    "author": "晏殊",
    "paragraphs": [
      "祖席离歌，长亭别宴。",
      "香尘已隔犹回面。",
      "居人匹马映林嘶，行人去棹依波转。",
      "画阁魂消，高楼目断。",
      "斜阳只送平波远。",
      "无穷无尽是离愁，天涯地角寻思遍。"
    ],
    "tags": [
      "宋词三百首"
    ]
  },
  {
    "title": "踏莎行",
    "author": "晏殊",
    "paragraphs": [
      "小径红稀，芳郊绿遍。",
      "高台树色阴阴见。",
      "春风不解禁杨花，乱扑行人面。",
      "翠叶藏莺，朱帘隔燕。",
      "炉香静逐游丝转。",
      "一场愁梦酒醒时，斜阳却照深深院。"
    ],
    "tags": [
      "宋词三百首"
    ]
  },
  {
    "title": "玉楼春",
    "author": "晏殊",
    "paragraphs": [
      "绿杨芳草长亭路。",
      "年少抛人容易去。",
      "楼头残梦五更钟，花底离情三月雨。",
      "无情不似多情苦。",
      "一寸还成千万缕。",
      "天涯地角有穷时，只有相思无尽处。"
    ],
    "tags": [
      "宋词三百首"
    ]
  },
  {
    "title": "玉楼春",
    "author": "宋祁",
    "paragraphs": [
      "东城渐觉风光好。",
      "皱波纹迎客棹。",
      "绿杨烟外晓寒轻，红杏枝头春意闹。",
      "浮生长恨欢娱少。",
      "肯爱千金轻一笑。",
      "为君持酒劝斜阳，且向花间留晚照。"
    ],
    "tags": [
      "宋词三百首"
    ]
  },
  {
    "title": "采桑子",
    "author": "欧阳修",
    "paragraphs": [
      "群芳过後西湖好，狼籍残红。",
      "飞絮蒙蒙。",
      "垂柳阑干尽日风。",
      "笙歌散尽游人去，始觉春空。",
      "垂下帘栊。",
      "双燕归来细雨中。"
    ],
    "tags": [
      "宋词三百首",
      "西湖"
    ]
  },
  {
    "title": "诉衷情",
    "author": "欧阳修",
    "paragraphs": [
      "清晨帘幕卷轻霜。",
      "呵手试梅妆。",
      "都缘自有离恨，故画作远山长。",
      "思往事，惜流芳。",
      "易成伤。",
      "拟歌先敛，欲笑还颦，最断人肠。"
    ],
    "tags": [
      "宋词三百首"
    ]
  },
  {
    "title": "踏莎行",
    "author": "欧阳修",
    "paragraphs": [
      "候馆梅残，溪桥柳细。",
      "草熏风暖摇征辔。",
      "离愁渐远渐无穷，迢迢不断如春水。",
      "寸寸柔肠，盈盈粉泪。",
      "楼高莫近危阑倚。",
      "平芜尽处是春山，行人更在春山外。"
    ],
    "tags": [
      "宋词三百首"
    ]
  },
  {
    "title": "蝶恋花",
    "author": "欧阳修",
    "paragraphs": [
      "独倚危楼风细细。",
      "望极离愁，黯黯生天际。",
      "草色山光残照里。",
      "无人会得凭阑意。",
      "也拟疏狂图一醉。",
      "对酒当歌，强饮还无味。",
      "衣带渐宽都不悔。",
      "况伊销得人憔悴。"
    ],
    "tags": [
      "宋词三百首"
    ]
  },
  {
    "title": "玉楼春",
    "author": "欧阳修",
    "paragraphs": [
      "池塘水绿春微暖。",
      "记得玉真初见面。",
      "从头歌韵响铮鏦，入破舞腰红乱旋。",
      "玉钩帘下香阶畔。",
      "醉後不知红日晚。",
      "当时共我赏花人，点检如今无一半。"
    ],
    "tags": [
      "宋词三百首"
    ]
  },
  {
    "title": "玉楼春",
    "author": "欧阳修",
    "paragraphs": [
      "燕鸿过後春归去。",
      "细算浮生千万绪。",
      "来如春梦几多时，去似朝云无觅处。",
      "闻琴解神仙侣。",
      "挽断罗衣留不住。",
      "劝君莫作独醒人，烂醉花间应有数。"
    ],
    "tags": [
      "宋词三百首"
    ]
  },
  {
    "title": "玉楼春",
    "author": "欧阳修",
    "paragraphs": [
      "别後不知君远近。",
      "触目凄凉多少闷。",
      "渐行渐远渐无书，水阔鱼沈何处问。",
      "夜深风竹敲秋韵。",
      "万叶千声皆是恨。",
      "故欹单枕梦中寻，梦又不成灯又尽。"
    ],
    "tags": [
      "宋词三百首"
    ]
  },
  {
    "title": "浪淘沙",
    "author": "欧阳修",
    "paragraphs": [
      "把酒祝东风。",
      "且共从容。",
      "垂杨紫陌洛城东。",
      "总是当时携手处，游遍芳丛。",
      "聚散苦匆匆。",
      "此恨无穷。",
      "今年花胜去年红。",
      "可惜明年花更好，知与谁同。"
    ],
    "tags": [
      "宋词三百首"
    ]
  },
  {
    "title": "风入松",
    "author": "俞国宝",
    "paragraphs": [
      "一春长费买花钱。",
      "日日醉花边。",
      "玉骢惯识西湖路，骄嘶过、沽酒垆前。",
      "红杏香中箫鼓，绿杨影里秋千。",
      "暖风十里丽人天。",
      "花压髻云偏。",
      "画船载取春归去，馀情寄、湖水湖烟。",
      "明日重扶残醉，来寻陌上花钿。"
    ],
    "tags": [
      "宋词三百首",
      "西湖"
    ]
  },
  {
    "title": "绮罗香",
    "author": "史达祖",
    "paragraphs": [
      "做冷欺花，将烟困柳，千里偷催春暮。",
      "尽日冥迷，愁里欲飞还住。",
      "惊粉重、蝶宿西园，喜泥润、燕归南浦。",
      "最妨它、佳约风流，钿车不到杜陵路。",
      "沈沈江上望极，还被春潮晚急，难寻官渡。",
      "隐约遥峰，和泪谢娘眉妩。",
      "临断岸、新绿生时，是落红、带愁流处。",
      "记当日、门掩梨花，翦灯深夜语。"
    ],
    "tags": [
      "宋词三百首"
    ]
  },
  {
    "title": "双双燕",
    "author": "史达祖",
    "paragraphs": [
      "过春社了，度帘幕中间，去年尘冷。",
      "差池欲住，试入旧巢相并。",
      "还相雕梁藻井。",
      "又软语、商量不定。",
      "飘然快拂花梢，翠尾分开红影。",
      "芳径。",
      "芹泥雨润。",
      "爱贴地争飞，竞夸轻俊。",
      "红楼归晚，看足柳昏花暝。",
      "应自栖香正稳。",
      "便忘了、天涯芳信。",
      "愁损翠黛双蛾，日日画阑独凭。"
    ],
    "tags": [
      "宋词三百首"
    ]
  },
  {
    "title": "东风第一枝",
    "author": "史达祖",
    "paragraphs": [
      "巧沁兰心，偷黏草甲，东风欲障新暖。",
      "谩凝碧瓦难留，信知暮寒轻浅。",
      "行天入镜，做弄出、轻松纤软。",
      "料故园、不卷重帘，误了乍来双燕。",
      "青未了、柳回白眼。",
      "红欲断、杏开素面。",
      "旧游忆著山阴，厚盟遂妨上苑。",
      "寒炉重暖，便放慢春衫针线。",
      "恐凤靴、挑菜归来，万一灞桥相见。"
    ],
    "tags": [
      "宋词三百首"
    ]
  },
  {
    "title": "喜迁莺",
    "author": "史达祖",
    "paragraphs": [
      "月波疑滴。",
      "望玉壶天近，了无尘隔。",
      "翠眼圈花，冰丝织练，黄道宝光相直。",
      "自怜诗酒瘦，难应接、许多春色。",
      "最无赖，是随香趁烛，曾伴狂客。",
      "踪迹。",
      "谩记忆。",
      "老了杜郎，忍听东风笛。",
      "柳院灯疏，梅厅雪在，谁与细倾春碧。",
      "旧情拘未定，犹自学、当年游历。",
      "怕万一，误玉人、夜寒帘隙。"
    ],
    "tags": [
      "宋词三百首"
    ]
  },
  {
    "title": "三姝媚",
    "author": "史达祖",
    "paragraphs": [
      "烟光摇缥瓦。",
      "望晴檐多风，柳花如洒。",
      "锦瑟横床，想泪痕尘影，凤弦常下。",
      "倦出犀帷，频梦见、王孙骄马。",
      "讳道相思，偷理绡裙，自惊腰衩。",
      "惆怅南楼遥夜。",
      "记翠箔张灯，枕肩歌罢。",
      "又入铜驼，遍旧家门巷，首询声价。",
      "可惜东风，将恨与、闲花俱谢。",
      "记取崔徽模样，归来暗写。"
    ],
    "tags": [
      "宋词三百首"
    ]
  },
  {
    "title": "夜合花",
    "author": "史达祖",
    "paragraphs": [
      "柳锁莺魂，花翻蝶梦，自知愁染潘郎。",
      "轻衫未揽，犹将泪点偷藏。",
      "念前事，怯流光。",
      "早春窥、酥雨池塘。",
      "向销凝里，梅开半面，情满徐妆。",
      "风丝一寸柔肠。",
      "曾在歌边惹恨，烛底萦香。",
      "芳机瑞锦，如何未织鸳鸯。",
      "人扶醉，月依墙。",
      "是当初、谁敢疏狂。",
      "把闲言语，花房夜久，各自思量。"
    ],
    "tags": [
      "宋词三百首"
    ]
  },
  {
    "title": "八归",
    "author": "史达祖",
    "paragraphs": [
      "秋江带雨，寒沙萦水，人瞰画阁愁独。",
      "烟蓑散响惊诗思，还被乱鸥飞去，秀句难续。",
      "冷眼尽归图画上，认隔岸、微茫云屋。",
      "想半属、渔市樵村，欲暮竞然竹。",
      "须信风流未老，凭持酒、慰此凄凉心目。",
      "一鞭南陌，几篙官渡，赖有歌眉舒绿。",
      "只匆匆眺远，早觉闲愁挂乔木。",
      "应难奈，故人天际，望彻淮山，相思无雁足。"
    ],
    "tags": [
      "宋词三百首"
    ]
  },
  {
    "title": "玉胡蝶・玉蝴蝶",
    "author": "史达祖",
    "paragraphs": [
      "晚雨未摧宫树，可怜闲叶，犹抱凉蝉。",
      "短景归秋，吟思又接愁边。",
      "漏初长、梦魂难禁，人渐老、风月俱寒。",
      "想幽欢。",
      "土花庭，虫网阑干。",
      "无端。",
      "啼蛄搅夜，恨随团扇，苦近秋莲。",
      "一笛当楼，谢娘悬泪立风前。",
      "故园晚、强留诗酒，新雁远、不致寒暄。",
      "隔苍烟。",
      "楚香罗袖，谁伴婵娟。"
    ],
    "tags": [
      "宋词三百首"
    ]
  },
  {
    "title": "秋霁",
    "author": "史达祖",
    "paragraphs": [
      "江水苍苍，望倦柳愁荷，共感秋色。",
      "废阁先凉，古帘空暮，雁程最嫌风力。",
      "故园信息。",
      "爱渠入眼南山碧。",
      "念上国。",
      "谁是、脍鲈江汉未归客。",
      "还又岁晚，瘦骨临风，夜闻秋声，吹动岑寂。",
      "露蛩悲、清灯冷屋，翻书愁上鬓毛白。",
      "年少俊游浑断得。",
      "但可怜处，无奈苒苒魂惊，采香南浦，翦梅烟驿。"
    ],
    "tags": [
      "宋词三百首"
    ]
  },
  {
    "title": "宴清都",
    "author": "卢祖皋",
    "paragraphs": [
      "春讯飞琼管。",
      "风日薄、度墙啼鸟声乱。",
      "江城次第，笙歌翠合，绮罗香暖。",
      "溶溶涧渌冰泮。",
      "醉梦里、年华暗换。",
      "料黛眉重锁隋堤，芳心还动梁苑。",
      "新来雁阔云音，鸾分槛影，无计重见。",
      "啼春细雨，笼愁澹月，恁时庭院。",
      "离肠未语先断。",
      "算犹有、凭高望眼。",
      "更那堪、芳草连天，飞梅弄晚。"
    ],
    "tags": [
      "宋词三百首"
    ]
  },
  {
    "title": "江城子",
    "author": "卢祖皋",
    "paragraphs": [
      "画楼帘幕卷新晴。",
      "掩银屏。",
      "晓寒轻。",
      "坠粉飘香，日日唤愁生。",
      "暗数十年湖上路，能几度，著娉婷。",
      "年华空自感飘零。",
      "拥春酲。",
      "对谁醒。",
      "天阔云闲，无处觅箫声。",
      "载酒买花年少事，浑不似，旧心情。"
    ],
    "tags": [
      "宋词三百首"
    ]
  },
  {
    "title": "小重山",
    "author": "章良能",
    "paragraphs": [
      "柳暗花明春事深。",
      "小阑红芍药，已抽簪。",
      "雨馀风软碎鸣禽。",
      "迟迟日，犹带一分阴。",
      "往事莫沈吟。",
      "身闲时序好，且登临。",
      "旧游无处不堪寻。",
      "无寻处，惟有少年心。"
    ],
    "tags": [
      "宋词三百首"
    ]
  },
  {
    "title": "满庭芳",
    "author": "张",
    "paragraphs": [
      "月洗高梧，露幽草，宝钗楼外秋深。",
      "土花沿翠，萤火坠墙阴。",
      "静听寒声断续，微韵转、凄咽悲沈。",
      "争求侣，殷勤劝织，促破晓机心。",
      "儿时，曾记得，呼灯灌穴，敛步随音。",
      "任满身花影，犹自追寻。",
      "携向花堂戏斗，亭台小、笼巧妆金。",
      "今休说，从渠床下，凉夜伴孤吟。"
    ],
    "tags": [
      "宋词三百首"
    ]
  },
  {
    "title": "花犯",
    "author": "吴文英",
    "paragraphs": [
      "小娉婷，清铅素靥，蜂黄暗偷晕。",
      "翠翘敧鬓。",
      "昨夜冷中庭，月下相认。",
      "睡浓更苦凄风紧。",
      "惊回心未稳。",
      "送晓色、一壶葱茜，才知花梦准。",
      "湘娥化作此幽芳，凌波路，古岸云沙遗恨。",
      "临砌影，寒香乱、冻梅藏韵。",
      "熏炉畔、旋移傍枕，还又见、玉人垂绀鬒。",
      "料唤赏、清华池馆，台杯须满引。"
    ],
    "tags": [
      "宋词三百首"
    ]
  },
  {
    "title": "浣溪沙",
    "author": "吴文英",
    "paragraphs": [
      "门隔花深梦旧游。",
      "夕阳无语燕归愁。",
      "玉纤香动小帘钩。",
      "落絮无声春堕泪，行云有影月含羞。",
      "东风临夜冷於秋。"
    ],
    "tags": [
      "宋词三百首"
    ]
  },
  {
    "title": "浣溪沙",
    "author": "吴文英",
    "paragraphs": [
      "波面铜花冷不收。",
      "玉人垂钓理纤钩。",
      "月明池阁夜来秋。",
      "江燕话归成晓别，水花红减似春休。",
      "西风梧井叶先愁。"
    ],
    "tags": [
      "宋词三百首"
    ]
  },
  {
    "title": "点绛唇",
    "author": "吴文英",
    "paragraphs": [
      "卷尽愁云，素娥临夜新梳洗。",
      "暗尘不起。",
      "酥润凌波地。",
      "辇路重来，仿佛灯前事。",
      "情如水。",
      "小楼熏被。",
      "春梦笙歌里。"
    ],
    "tags": [
      "宋词三百首"
    ]
  },
  {
    "title": "祝英台近",
    "author": "吴文英",
    "paragraphs": [
      "采幽香，巡古苑，竹冷翠微路。",
      "斗草溪根，沙印小莲步。",
      "自怜两鬓清霜，一年寒食，又身在、云山深处。",
      "昼闲度。",
      "因甚天也悭春，轻阴便成雨。",
      "绿暗长亭，归梦趁风絮。",
      "有情花影阑干，莺声门径，解留我、霎时凝伫。"
    ],
    "tags": [
      "宋词三百首"
    ]
  },
  {
    "title": "祝英台近",
    "author": "吴文英",
    "paragraphs": [
      "翦红情，裁绿意，花信上钗股。",
      "残日东风，不放岁华去。",
      "有人添烛西窗，不眠侵晓，笑声转、新年莺语。",
      "旧尊俎。",
      "玉纤曾擘黄柑，柔香系幽素。",
      "归梦湖边，还迷镜中路。",
      "可怜千点吴霜，寒销不尽，又相对、落梅如雨。"
    ],
    "tags": [
      "宋词三百首"
    ]
  },
  {
    "title": "澡兰香",
    "author": "吴文英",
    "paragraphs": [
      "盘丝系腕，巧篆垂簪，玉隐绀纱睡觉。",
      "银瓶露井，彩云窗，往事少年依约。",
      "为当时、曾写榴裙，伤心红绡褪萼。",
      "黍梦光阴渐老，汀洲烟箬。",
      "莫唱江南古调，怨抑难招，楚江沈魄。",
      "薰风燕乳，暗雨梅黄，午镜澡兰帘幕。",
      "念秦楼、也拟人归，应翦菖浦自酌。",
      "但怅望、一屡新蟾，随人天角。"
    ],
    "tags": [
      "宋词三百首"
    ]
  },
  {
    "title": "燕山亭",
    "author": "赵佶",
    "paragraphs": [
      "裁翦冰绡，打叠数重，冷淡燕脂匀注。",
      "新样靓妆，艳溢香融，羞杀蕊珠宫女。",
      "易得凋零，更多少、无情风雨。",
      "愁苦。",
      "闲院落凄凉，几番春暮。",
      "凭寄离恨重重，这双燕，何曾会人言语。",
      "天遥地远，万水千山，知他故宫何处。",
      "怎不思量，除梦里、有时会去。",
      "无据。",
      "和梦也、有时不做。"
    ],
    "tags": [
      "宋词三百首"
    ]
  },
  {
    "title": "烛影摇红",
    "author": "廖世美",
    "paragraphs": [
      "霭霭春空，画楼森耸凌云渚。",
      "紫薇登览最关情，绝妙夸能赋。",
      "惆怅相思迟暮。",
      "记当日、朱阑共语。",
      "塞鸿难问，岸柳何穷，别愁纷絮。",
      "催促年光，旧来流水知何处。",
      "断肠何必更残阳，极目伤平楚。",
      "晚霁波声带雨。",
      "悄无人、舟横野渡。",
      "数峰江上，芳草天涯，参差烟树。"
    ],
    "tags": [
      "宋词三百首"
    ]
  },
  {
    "title": "凤凰台上忆吹箫",
    "author": "李清照",
    "paragraphs": [
      "香冷金猊，被翻红浪，起来人未梳头。",
      "任宝奁闲掩，日上帘钩。",
      "生怕闲愁暗恨，多少事、欲说还休。",
      "今年瘦，非干病酒，不是悲秋。",
      "明朝，这回去也，千万遍阳关，也即难留。",
      "念武陵春晚，云锁重楼。",
      "记取楼前绿水，应念我、终日凝眸。",
      "凝眸处，从今更数，几段新愁。"
    ],
    "tags": [
      "宋词三百首"
    ]
  },
  {
    "title": "醉花阴",
    "author": "李清照",
    "paragraphs": [
      "薄雾浓云愁永昼。",
      "瑞脑消金兽。",
      "佳节又重阳，玉枕纱厨，半夜凉初透。",
      "东篱把洒黄昏後，有暗香盈袖。",
      "莫道不消魂，帘卷西风，人似黄花瘦。"
    ],
    "tags": [
      "宋词三百首"
    ]
  },
  {
    "title": "念奴娇",
    "author": "李清照",
    "paragraphs": [
      "萧条庭院，有斜风细雨，重门须闭。",
      "宠柳娇花寒食近，种种恼人天气。",
      "险韵诗成，扶头酒醒，别是闲滋味。",
      "征鸿过尽，万千心事难寄。",
      "楼上几日春寒，帘垂四面，玉阑干慵倚。",
      "被冷香消新梦觉，不许愁人不起。",
      "清露晨流，新桐初引，多少游春意。",
      "日高烟敛，更看今日晴未。"
    ],
    "tags": [
      "宋词三百首"
    ]
  },
  {
    "title": "永遇乐",
    "author": "李清照",
    "paragraphs": [
      "落日熔金，暮云合璧，人在何处。",
      "染柳烟浓，吹梅笛怨，春意知几许。",
      "元宵佳节，融和天气，次第岂无风雨。",
      "来相召、香车宝马，谢他酒朋诗侣。",
      "中州盛日，闺门多暇，记得偏重三五。",
      "铺翠冠儿，拈金雪柳，簇带争济楚。",
      "如今憔悴，风鬟霜鬓，怕见夜间出去。",
      "不如向、帘儿底下，听人笑语。"
    ],
    "tags": [
      "宋词三百首"
    ]
  },
  {
    "title": "声声慢",
    "author": "李清照",
    "paragraphs": [
      "寻寻觅觅，冷冷清清，凄凄惨惨戚戚。",
      "乍暖还寒时候，最难将息。",
      "三杯两盏淡酒，怎敌他、晚来风急。",
      "雁过也，正伤心，却是旧时相识。",
      "满地黄花堆积。",
      "憔悴损，如今有谁摘。",
      "守著窗儿，独自怎生得黑。",
      "梧桐更兼细雨，到黄昏、点点滴滴。",
      "这次第，怎一个、愁字了得。"
    ],
    "tags": [
      "宋词三百首"
    ]
  },
  {
    "title": "苏武慢",
    "author": "蔡伸",
    "paragraphs": [
      "雁落平沙，烟笼寒水，古垒鸣笳声断。",
      "青山隐隐，败叶萧萧，天际暝鸦零乱。",
      "楼上黄昏，片帆千里归程，年华将晚。",
      "望碧云空暮，佳人何处，梦魂俱远。",
      "忆旧游、邃馆朱扉，小园香径，尚想桃花人面。",
      "书盈锦轴，恨满金徽，难写寸心幽怨。",
      "两地离愁，一尊芳酒，凄凉危阑倚遍。",
      "尽迟留、凭仗西风，吹乾泪眼。"
    ],
    "tags": [
      "宋词三百首"
    ]
  },
  {
    "title": "柳梢青",
    "author": "蔡伸",
    "paragraphs": [
      "数声鶗鴂。",
      "可怜又是，春归时节。",
      "满院东风，海棠铺绣，梨花飘雪。",
      "丁香露泣残枝，算未比、愁肠寸结。",
      "自是休文，多情多感，不干风月。"
    ],
    "tags": [
      "宋词三百首"
    ]
  },
  {
    "title": "摸鱼儿",
    "author": "辛弃疾",
    "paragraphs": [
      "更能消、几番风雨。",
      "匆匆春又归去。",
      "惜春长恨花开早，何况落红无数。",
      "春且住。",
      "见说道、天涯芳草迷归路。",
      "怨春不语。",
      "算只有殷勤，画檐珠网，尽日惹飞絮。",
      "长门事，准拟佳期又误。",
      "蛾眉曾有人妒。",
      "千金纵买相如赋，脉脉此情谁诉。",
      "君莫舞。",
      "君不见、玉环飞燕皆尘土。",
      "闲愁最苦。",
      "休去倚危楼，斜阳正在，烟柳断肠处。"
    ],
    "tags": [
      "宋词三百首"
    ]
  },
  {
    "title": "水龙吟",
    "author": "辛弃疾",
    "paragraphs": [
      "楚天千里清秋，水随天去秋无际。",
      "遥岑远目，献愁供恨，玉簪螺髻。",
      "落日楼头，断鸿声里，江南游子。",
      "把吴钩看了，栏干拍遍，无人会、登临意。",
      "休说鲈鱼堪。",
      "尽西风、季鹰归未。",
      "求田问舍，怕应羞见，刘郎才气。",
      "可惜流年，忧愁风雨，树犹如此。",
      "倩何人，唤取盈盈翠袖，英雄泪。"
    ],
    "tags": [
      "宋词三百首"
    ]
  },
  {
    "title": "念奴娇",
    "author": "辛弃疾",
    "paragraphs": [
      "野棠花落，又匆匆、过了青明时节。",
      "地东风欺客梦，一夜云屏寒怯。",
      "曲岸持觞，垂杨系马，此地曾轻别。",
      "楼空人去，旧游飞燕能说。",
      "闻道绮陌东头，行人长见，帘底纤纤月。",
      "旧恨春江流未断，新恨云山千叠。",
      "料得明朝，尊前重见，镜里花难折。",
      "也应惊问，近来多少华发。"
    ],
    "tags": [
      "宋词三百首"
    ]
  },
  {
    "title": "鹧鸪天",
    "author": "辛弃疾",
    "paragraphs": [
      "枕簟溪堂冷欲秋。",
      "断云依水晚来收。",
      "红莲相倚浑如醉，白鸟无言定自愁。",
      "书咄咄，且休休。",
      "一丘一壑也风流。",
      "不知筋力衰多少，但觉新来懒上楼。"
    ],
    "tags": [
      "宋词三百首"
    ]
  },
  {
    "title": "菩萨蛮",
    "author": "辛弃疾",
    "paragraphs": [
      "郁孤台下清江水。",
      "中间多少行人泪。",
      "西北是长安。",
      "可怜无数山。",
      "青山遮不住。",
      "毕竟江流去。",
      "江晚正愁予。",
      "山深闻鹧鸪。"
    ],
    "tags": [
      "宋词三百首"
    ]
  },
  {
    "title": "木兰花慢",
    "author": "辛弃疾",
    "paragraphs": [
      "老来情味减，对别酒、怯流年。",
      "况屈指中秋，十分好月，不照人圆。",
      "无情水、都不管，共西风、只等送归船。",
      "秋晚莼鲈江上，夜深儿女灯前。",
      "征衫。",
      "便好去朝天。",
      "玉殿正思贤。",
      "想夜半承明，留教视草，却遣筹边。",
      "长安故人问我，道寻常、泥酒只依然。",
      "目断秋霄落雁，醉来时响空弦。"
    ],
    "tags": [
      "宋词三百首"
    ]
  },
  {
    "title": "祝英台令",
    "author": "辛弃疾",
    "paragraphs": [
      "宝钗分，桃叶渡。",
      "烟柳暗南浦。",
      "怕上层楼，十日九风雨。",
      "断肠片片飞红，都无人管，倩谁唤、流莺声住。",
      "鬓边觑。",
      "试把花卜心期，才簪又重数。",
      "罗帐灯昏，呜咽梦中语。",
      "是他春带愁来，春归何处。",
      "却不解、将愁归去。"
    ],
    "tags": [
      "宋词三百首"
    ]
  },
  {
    "title": "青玉案",
    "author": "辛弃疾",
    "paragraphs": [
      "东风夜放花千树。",
      "更吹落、星如雨。",
      "宝马雕车香满路。",
      "凤箫声动，玉壶光转，一夜鱼龙舞。",
      "蛾儿雪柳黄金缕。",
      "笑语盈盈暗香去。",
      "众里寻他千百度。",
      "蓦然回首，那人却在，灯火阑珊处。"
    ],
    "tags": [
      "宋词三百首"
    ]
  },
  {
    "title": "贺新郎",
    "author": "辛弃疾",
    "paragraphs": [
      "凤尾龙香拨。",
      "自开元、霓裳曲罢，几番风月。",
      "最苦浔阳江头客，画舸亭亭待发。",
      "记出塞、黄云堆雪。",
      "马上离愁三万里，望昭阳、宫殿孤鸿没。",
      "弦解语，恨难说。",
      "辽阳驿使音尘绝。",
      "琐窗寒、轻拢慢拈，泪珠盈睫。",
      "推手含情还却手，一抹梁州哀彻。",
      "千古事、云飞烟灭。",
      "贺老定场无消息，想沈香亭北繁华歇。",
      "弹到此，为呜咽。"
    ],
    "tags": [
      "宋词三百首"
    ]
  },
  {
    "title": "贺新郎",
    "author": "辛弃疾",
    "paragraphs": [
      "绿树听鹈。",
      "更那堪、鹧鸪声住，杜鹃声切。",
      "啼到春归无寻处，苦恨芳菲都歇。",
      "算未抵、人间离别。",
      "马上琵琶关塞黑，更长门、翠辇辞金阙。",
      "看燕燕，送归妾。",
      "将军百战身名裂。",
      "向河梁、回头万里，故人长绝。",
      "易水萧萧西风冷，满座衣冠似雪。",
      "正壮士、悲歌未彻。",
      "啼鸟还知如许恨，料不啼清泪长啼血。",
      "谁共我，醉明月。"
    ],
    "tags": [
      "宋词三百首"
    ]
  },
  {
    "title": "汉宫春",
    "author": "辛弃疾",
    "paragraphs": [
      "春已归来，看美人头上，袅袅春幡。",
      "无端风雨，未肯收尽馀寒。",
      "年时燕子，料今宵、梦到西园。",
      "浑未办、黄柑荐酒，更传青韭堆盘。",
      "却笑东风从此，便薰梅染柳，更没些闲。",
      "闲时又来镜里，转变朱颜。",
      "清愁不断，问何人、会解连环。",
      "生怕见、花开花落，朝来塞雁先还。"
    ],
    "tags": [
      "宋词三百首"
    ]
  },
  {
    "title": "水龙吟",
    "author": "程垓",
    "paragraphs": [
      "夜来风雨匆匆，故园定是花无几。",
      "愁多愁极，等闲孤负，一年芳意。",
      "柳困花慵，杏青梅小，对人容易。",
      "算好春长在，好花长见，元只是、人憔悴。",
      "回首池南旧事。",
      "恨星星、不堪重记。",
      "如今但有，看花老眼，伤时清泪。",
      "不怕逢花瘦，只愁怕、老来风味。",
      "待繁红乱处，留云借月，也须拼醉。"
    ],
    "tags": [
      "宋词三百首"
    ]
  },
  {
    "title": "绿头鸭・多丽",
    "author": "贺铸",
    "paragraphs": [
      "玉人家，画楼珠箔临津。",
      "托微风、彩箫流怨，断肠马上曾闻。",
      "燕堂开、艳妆丛里，调琴思、认歌颦。",
      "麝蜡烟浓，玉莲漏短，更衣不待酒初醺。",
      "绣屏掩、枕鸳相就，香气渐暾暾。",
      "回廊影，疏钟淡月，几许销魂。",
      "翠钗分、银笺封泪，舞鞋从此生尘。",
      "住兰舟、载将离恨，转南浦、背西曛。",
      "记取明年，蔷薇谢後，佳期应未误行云。",
      "凤城远，楚梅香嫩，先寄一枝春。",
      "青门外，祗凭芳草，寻访郎君。"
    ],
    "tags": [
      "宋词三百首"
    ]
  },
  {
    "title": "水龙吟",
    "author": "晁补之",
    "paragraphs": [
      "问春何苦匆匆，带风伴雨如驰骤。",
      "幽葩细萼，小园低槛，壅培未就。",
      "吹尽繁红，占春长久，不如垂柳。",
      "算春常不老，人愁春老，愁只是、人间有。",
      "春恨十常八九。",
      "忍轻辜、芳醪经口。",
      "那知自是，桃花结子，不因春瘦。",
      "世上功名，老来风味，春归时候。",
      "纵樽前痛饮，狂歌似旧，情难依旧。"
    ],
    "tags": [
      "宋词三百首"
    ]
  },
  {
    "title": "忆少年",
    "author": "晁补之",
    "paragraphs": [
      "无穷官柳，无情画舸，无根行客。",
      "南山尚相送，只高城人隔。",
      "罨画园林溪绀碧。",
      "算重来、尽成陈迹。",
      "刘郎鬓如此，况桃花颜色。"
    ],
    "tags": [
      "宋词三百首"
    ]
  },
  {
    "title": "洞仙歌",
    "author": "晁补之",
    "paragraphs": [
      "青烟幂处，碧海飞金镜。",
      "永夜闲阶卧桂影。",
      "露凉时、零乱多少寒，神京远，惟有蓝桥路近。",
      "水晶帘不下，云母屏开，冷浸佳人淡脂粉。",
      "待都将许多明，付与金尊，投晓共、流霞倾尽。",
      "更携取、胡床上南楼，看玉做人间，素秋千倾。"
    ],
    "tags": [
      "宋词三百首"
    ]
  },
  {
    "title": "瑞龙吟",
    "author": "周邦彦",
    "paragraphs": [
      "章台路。",
      "还见褪粉梅梢，试花桃树。",
      "坊陌人家，定巢燕子，归来旧处。",
      "暗凝伫。",
      "因念个人痴小，乍窥门户。",
      "侵晨浅约宫黄，障风映袖，盈盈笑语。",
      "前度刘郎重到，访邻寻里，同时歌舞。",
      "唯有旧家秋娘，声价如故。",
      "吟笺赋笔，犹记燕台句。",
      "知谁伴，名园露饮，东城闲步。",
      "事与孤鸿去。",
      "探春尽是，伤离意绪。",
      "官柳低金缕。",
      "归骑晚，纤纤池塘飞雨。",
      "断肠院落，一帘风絮。"
    ],
    "tags": [
      "宋词三百首"
    ]
  },
  {
    "title": "锁窗寒・琐寒窗",
    "author": "周邦彦",
    "paragraphs": [
      "暗柳啼鸦，单衣伫立，小帘朱户。",
      "桐花半亩，静锁一庭愁雨。",
      "洒空阶，夜阑未休，故人剪烛西窗语。",
      "似楚江暝宿，风灯零乱，少年羁旅。",
      "迟暮。",
      "嬉游处。",
      "正店舍无烟，禁城百五。",
      "旗亭唤酒，付与高阳俦侣。",
      "想东园，桃李自春，小唇秀靥今在否。",
      "到归时，定有残英，待客携尊俎。"
    ],
    "tags": [
      "宋词三百首"
    ]
  },
  {
    "title": "风流子",
    "author": "周邦彦",
    "paragraphs": [
      "新绿小池塘。",
      "风帘动，碎影舞斜阳。",
      "羡金屋去来，旧时巢燕，土花缭绕，前度莓墙。",
      "绣阁凤帏深几许，曾听得理丝簧。",
      "欲说又休，虑乖芳信，未歌先咽，愁近清觞。",
      "遥知新妆了，开朱户，应自待月西厢。",
      "最苦梦魂，今宵不到伊行。",
      "问甚时说与，佳音密耗，寄将秦镜，偷换韩香。",
      "天便教人，霎时厮见何妨。"
    ],
    "tags": [
      "宋词三百首"
    ]
  },
  {
    "title": "应天长",
    "author": "周邦彦",
    "paragraphs": [
      "条风布暖，霏雾弄晴，池塘遍满春色。",
      "正是夜堂无月，沈沈暗寒食。",
      "梁间燕，前社客。",
      "似笑我、闭门愁寂。",
      "乱花过，隔院芸香，满地狼藉。",
      "长记那回时，邂逅相逢，郊外驻油壁。",
      "又见汉宫传烛，飞烟五候宅。",
      "青青草，迷路陌。",
      "强带酒，细寻前迹。",
      "市桥远，柳下人家，犹自相识。"
    ],
    "tags": [
      "宋词三百首"
    ]
  },
  {
    "title": "解连环",
    "author": "周邦彦",
    "paragraphs": [
      "怨怀无托。",
      "嗟情人断绝，信音辽邈。",
      "信妙手、能解连环，似风散雨收，雾轻云薄。",
      "燕子楼空，暗尘锁、一床弦索。",
      "想移根换叶。",
      "尽是旧时，手种红药。",
      "汀洲渐生杜若。",
      "料舟依岸曲，人在天角。",
      "谩记得、当日音书，把闲语闲言，待总烧却。",
      "水驿春回，望寄我、江南梅萼。",
      "拚今生，对花对酒，为伊落泪。"
    ],
    "tags": [
      "宋词三百首"
    ]
  },
  {
    "title": "瑞鹤仙",
    "author": "周邦彦",
    "paragraphs": [
      "悄郊原带郭。",
      "行路永，客去车尘漠漠。",
      "斜阳映山落。",
      "敛馀红、犹恋孤城栏角。",
      "凌波步弱。",
      "过短亭、何用素约。",
      "有流莺劝我，重解绣鞍，缓引春酌。",
      "不记归时早暮，上马谁扶，醒眠朱阁。",
      "惊飙动幕。",
      "扶残醉，绕红药。",
      "叹西园、已是花深无地，东风何事又恶。",
      "任流光过却。",
      "犹喜洞天自乐。"
    ],
    "tags": [
      "宋词三百首"
    ]
  },
  {
    "title": "浪涛沙・浪淘沙",
    "author": "周邦彦",
    "paragraphs": [
      "昼阴重，霜凋岸草，雾隐城堞。",
      "南陌脂车待发。",
      "东门帐饮乍阕。",
      "正拂面垂杨堪缆结。",
      "掩红泪、玉手亲折。",
      "念汉浦离鸿去何许，经时信音绝。",
      "情切。",
      "望中地远天阔。",
      "向露冷风清，无人处、耿耿寒漏咽。",
      "嗟万事难忘，唯是轻别。",
      "翠尊未竭。",
      "凭断云留取，西楼残月。",
      "罗带光销纹衾叠。",
      "连环解、旧香顿歇。",
      "怨歌永、琼壶敲尽缺。",
      "恨春去、不与人期，弄夜色，空馀满地梨花雪。"
    ],
    "tags": [
      "宋词三百首"
    ]
  },
  {
    "title": "满庭芳",
    "author": "周邦彦",
    "paragraphs": [
      "风老莺雏，雨肥梅子，午阴嘉树清圆。",
      "地卑山近，衣润费垆烟。",
      "人静乌鸢自乐，小桥外、新绿溅溅。",
      "凭栏久，黄芦苦竹，拟泛九江船。",
      "年年。",
      "如社燕，飘流瀚海，来寄修椽。",
      "且莫思身外，长近尊前。",
      "憔悴江南倦客，不堪听、急管繁弦。",
      "歌筵畔，先安簟枕，容我醉时眠。"
    ],
    "tags": [
      "宋词三百首"
    ]
  },
  {
    "title": "过秦楼",
    "author": "周邦彦",
    "paragraphs": [
      "水浴清蟾，叶喧凉吹，巷陌马声初断。",
      "闲依露井，笑扑流萤，惹破画罗轻扇。",
      "人静夜久凭阑，愁不归眠，立残更箭。",
      "叹年华一瞬，人今千里，梦沈书远。",
      "空见说、鬓怯琼梳，容销金镜，渐懒趁时匀染。",
      "梅风地溽，虹雨苔滋，一架舞红都变。",
      "谁信无，为伊才减江淹，情伤荀倩。",
      "但明河影下，还看稀星数点。"
    ],
    "tags": [
      "宋词三百首"
    ]
  },
  {
    "title": "夜游宫",
    "author": "周邦彦",
    "paragraphs": [
      "叶下斜阳照水。",
      "卷轻浪、沈沈千里。",
      "桥上酸风射眸子。",
      "立多时，看黄昏，灯火市。",
      "古屋寒窗底。",
      "听几片、井桐飞坠。",
      "不恋单衾再三起。",
      "有谁知，为萧娘，书一纸。"
    ],
    "tags": [
      "宋词三百首"
    ]
  },
  {
    "title": "解语花",
    "author": "周邦彦",
    "paragraphs": [
      "风销焰蜡，露烘炉。",
      "花市光相射。",
      "桂华流瓦。",
      "纤云散，耿耿素娥欲下。",
      "衣裳淡雅。",
      "看楚女、纤腰一把。",
      "箫鼓喧，人影参差，满路飘香麝。",
      "因念都城放夜。",
      "望千门如昼，嬉笑游冶。",
      "钿车罗帕。",
      "相逢处，自有暗尘随马。",
      "年光是也。",
      "唯只见、旧情衰谢。",
      "清漏移，飞盖归来，从舞休歌罢。"
    ],
    "tags": [
      "宋词三百首"
    ]
  },
  {
    "title": "大",
    "author": "周邦彦",
    "paragraphs": [
      "对宿烟收，春禽静，飞雨时鸣高屋。",
      "墙头青玉旆，洗铅霜都尽，嫩梢相触。",
      "润逼琴丝，寒侵枕障，虫网吹沾帘竹。",
      "邮亭无人处，听檐声不断，困眠初熟。",
      "奈愁极顿惊，梦轻难记，自怜幽独。",
      "行人归意速。",
      "最先念、流潦妨车毂。",
      "怎奈向、兰成憔悴，卫清羸，等闲时、易伤心目。",
      "未怪平阳客，双泪落、笛中哀曲。",
      "况萧索、青芜国。",
      "红糁铺地，门外荆桃如菽。",
      "夜游共谁秉烛。"
    ],
    "tags": [
      "宋词三百首"
    ]
  },
  {
    "title": "花犯",
    "author": "周邦彦",
    "paragraphs": [
      "粉墙低，梅花照眼，依然旧风味。",
      "露痕轻缀。",
      "疑净洗铅华，无限佳丽。",
      "去年胜赏曾孤倚。",
      "冰盘同宴喜。",
      "更可惜，雪中高树，香篝熏素被。",
      "今年对花最匆匆，相逢似有恨，依依愁悴。",
      "吟望久，青苔上、旋看飞坠。",
      "相将见、脆丸荐酒，人正在、空江烟浪里。",
      "但梦想、一枝潇洒，黄昏斜照水。"
    ],
    "tags": [
      "宋词三百首"
    ]
  },
  {
    "title": "六丑",
    "author": "周邦彦",
    "paragraphs": [
      "正单衣试酒，恨客里、光阴虚掷。",
      "愿春暂留，春归如过翼。",
      "一去无迹。",
      "为问花何在，夜来风雨，葬楚宫倾国。",
      "钗钿堕处遗香泽。",
      "乱点桃蹊，轻翻柳陌。",
      "多情为谁追惜。",
      "但蜂媒蝶使，时叩窗隔。",
      "东园岑寂。",
      "渐蒙笼暗碧。",
      "静绕珍丛底，成叹息。",
      "长条故惹行客。",
      "似牵衣待话，别情无极。",
      "残英小、强簪巾帻。",
      "终不似一朵，钗头颤袅，向人侧。",
      "漂流处、莫趁潮汐。",
      "恐断红、尚有相思字，何由见得。"
    ],
    "tags": [
      "宋词三百首"
    ]
  },
  {
    "title": "兰陵王",
    "author": "周邦彦",
    "paragraphs": [
      "柳阴直。",
      "烟里丝丝弄碧。",
      "隋堤上、曾见几番，拂水飘绵送行色。",
      "登临望故国。",
      "谁识。",
      "京华倦客。",
      "长亭路，年去岁来，应折柔条过千尺。",
      "闲寻旧踪迹。",
      "又酒趁哀弦，灯照离席。",
      "梨花榆火催寒食。",
      "愁一箭风快，半篙波暖，回头迢递便数驿。",
      "望人在天北。",
      "凄恻。",
      "恨堆积。",
      "渐别浦萦回，津堠岑寂。",
      "斜阳冉冉春无极。",
      "念月榭携手，露桥闻笛。",
      "沈思前事，似梦里，泪暗滴。"
    ],
    "tags": [
      "宋词三百首"
    ]
  },
  {
    "title": "西河",
    "author": "周邦彦",
    "paragraphs": [
      "佳丽地。",
      "南朝盛事谁记。",
      "山围故国绕清江，髻鬟对起。",
      "怒涛寂寞打孤城，风樯遥度天际。",
      "断崖树，犹倒倚。",
      "莫愁艇子曾系。",
      "空馀旧迹郁苍苍，雾沈半垒。",
      "夜深月过女墙来，赏心东望淮水。",
      "酒旗戏鼓甚处市。",
      "想依稀、王谢邻里。",
      "燕子不知何世。",
      "入寻常、巷陌人家，相对如说兴亡，斜阳里。"
    ],
    "tags": [
      "宋词三百首"
    ]
  },
  {
    "title": "绮寮怨",
    "author": "周邦彦",
    "paragraphs": [
      "上马人扶残醉，晓风吹未醒。",
      "映水曲、翠瓦朱檐，垂杨里、乍见津亭。",
      "当时曾题败壁，蛛丝罩、淡墨苔晕青。",
      "念去来、岁月如流，徘徊久、叹息愁思盈。",
      "去去倦寻路程。",
      "江陵旧事，何曾再问杨琼。",
      "旧曲凄清。",
      "敛愁黛、与谁听。",
      "尊前故人如在，想念我、最关情。",
      "何须渭城。",
      "歌声未尽处，先泪零。"
    ],
    "tags": [
      "宋词三百首"
    ]
  },
  {
    "title": "拜星月・拜星月慢",
    "author": "周邦彦",
    "paragraphs": [
      "夜色催更，清尘收露，小曲幽坊月暗。",
      "竹槛灯窗，识秋娘庭院。",
      "笑相遇，似觉琼枝玉树相倚，暖日明霞光烂。",
      "水眄兰情，总平生稀见。",
      "画图中、旧识春风面。",
      "谁知道、自到瑶台畔。",
      "眷恋雨润云温，苦惊风吹散。",
      "念荒寒、寄宿无人馆。",
      "重门闭、败壁秋虫叹。",
      "怎奈向、一缕相思，隔溪山不断。"
    ],
    "tags": [
      "宋词三百首"
    ]
  },
  {
    "title": "尉迟杯",
    "author": "周邦彦",
    "paragraphs": [
      "隋堤路。",
      "渐日晚、密霭生深树。",
      "阴阴淡月笼沙，还宿河桥深处。",
      "无情画舸，都不管、烟波隔南浦。",
      "等行人、醉拥重衾，载将离恨归去。",
      "因念旧客京华，长偎傍、疏林小槛欢聚。",
      "冶叶倡条俱相识，仍惯见、珠歌翠舞。",
      "如今向、渔村水驿，夜如岁、焚香独自语。",
      "有何人、念我无，梦魂凝想鸳侣。"
    ],
    "tags": [
      "宋词三百首"
    ]
  },
  {
    "title": "蝶恋花",
    "author": "周邦彦",
    "paragraphs": [
      "月皎惊乌栖不定。",
      "更漏将残，辘，牵金井。",
      "唤起两眸清炯炯。",
      "泪花落枕红棉泠。",
      "执手霜风吹鬓影。",
      "去意徊徨，别语愁难听。",
      "楼上阑干横斗柄。",
      "露寒人远鸡相应。"
    ],
    "tags": [
      "宋词三百首"
    ]
  },
  {
    "title": "夜飞鹊・夜飞鹊慢",
    "author": "周邦彦",
    "paragraphs": [
      "河桥送人处，凉夜何其。",
      "斜月远堕馀辉。",
      "铜盘烛泪已流尽，霏霏凉露沾衣。",
      "相将散离会，探风前津鼓，树杪参旗。",
      "华骢会意，纵扬鞭、亦自行迟。",
      "迢递路回清野，人语渐无闻，空带愁归。",
      "何意重红满地，遗钿不见，斜径都迷。",
      "兔葵燕麦，向残阳、欲与人齐。",
      "但徘徊班草，欷酹酒，极望天西。"
    ],
    "tags": [
      "宋词三百首"
    ]
  },
  {
    "title": "关河令・清商怨",
    "author": "周邦彦",
    "paragraphs": [
      "秋阴时晴渐向暝，变一庭凄冷。",
      "伫听寒声，云深无雁影。",
      "更深人去寂静。",
      "但照壁、孤灯相映。",
      "酒已都醒，如何消夜永。"
    ],
    "tags": [
      "宋词三百首"
    ]
  },
  {
    "title": "南浦",
    "author": "孔夷",
    "paragraphs": [
      "风悲画角，听单于、三弄落谯门。",
      "投宿征骑，飞雪满孤村。",
      "酒市渐闲灯火，正敲窗、乱叶舞纷纷。",
      "送数声惊雁，下离烟水，嘹唳度寒云。",
      "好在半胧溪月，到如今、无处不销魂。",
      "故国梅花归梦，愁损绿罗裙。",
      "为问暗香闲艳，也相思、万点付啼痕。",
      "算翠屏应是，两眉馀恨倚黄昏。"
    ],
    "tags": [
      "宋词三百首"
    ]
  },
  {
    "title": "临江仙",
    "author": "晁冲之",
    "paragraphs": [
      "忆昔西池池上饮，年年多少欢娱。",
      "别来不寄一行书。",
      "寻常相见了，犹道不如初。",
      "安稳锦屏今夜梦，月明好度江湖。",
      "相思休问定何如。",
      "情知春去後，管得落花无。"
    ],
    "tags": [
      "宋词三百首"
    ]
  },
  {
    "title": "惜分飞",
    "author": "毛滂",
    "paragraphs": [
      "泪湿阑干花著露。",
      "愁到眉峰碧聚。",
      "此恨平分取。",
      "更无言语。",
      "空相觑。",
      "短雨残云无意绪。",
      "寂寞朝朝暮暮。",
      "今夜山深处。",
      "断魂分付。",
      "潮回去。"
    ],
    "tags": [
      "宋词三百首"
    ]
  },
  {
    "title": "天香",
    "author": "王沂孙",
    "paragraphs": [
      "孤峤蟠烟，层涛蜕月，骊宫夜采铅水。",
      "讯远槎风，梦深薇露，化作断魂心字。",
      "红瓷候火，还乍识、冰环玉指。",
      "一缕萦帘翠影，依稀海天云气。",
      "几回娇半醉。",
      "翦春灯、夜寒花碎。",
      "更好故溪飞雪，小窗深闭。",
      "荀令如今顿老，总忘却、樽前旧风味。",
      "谩惜馀熏，空篝素被。"
    ],
    "tags": [
      "宋词三百首"
    ]
  },
  {
    "title": "眉妩",
    "author": "王沂孙",
    "paragraphs": [
      "渐新痕悬柳，澹彩穿花，依约破初暝。",
      "便有团圆意，深深拜，相逢谁在香径。",
      "画眉未稳，料素娥、犹带离恨。",
      "最堪爱、一曲银钩小，宝帘挂秋冷。",
      "千古盈亏休问。",
      "叹慢磨玉斧，难补金镜。",
      "太液池犹在，凄凉处、何人重赋清景。",
      "故山夜永。",
      "试待他、窥户端正。",
      "看云外山河，还老尽、桂花影。"
    ],
    "tags": [
      "宋词三百首"
    ]
  },
  {
    "title": "齐天乐",
    "author": "王沂孙",
    "paragraphs": [
      "一襟馀恨宫魂断，年年翠阴庭树。",
      "乍咽凉柯，还移暗叶，重把离愁深诉。",
      "西窗过雨。",
      "怪瑶佩流空，玉筝调柱。",
      "镜暗妆残，为谁娇鬓尚如许。",
      "铜仙铅泪似洗，叹携盘去远，难贮零露。",
      "病翼惊秋，枯形阅世，消得斜阳几度。",
      "馀音更苦。",
      "甚独抱清高，顿成凄楚。",
      "谩想薰风，柳丝千万缕。"
    ],
    "tags": [
      "宋词三百首"
    ]
  },
  {
    "title": "高阳台",
    "author": "王沂孙",
    "paragraphs": [
      "残雪庭阴，轻寒帘影，霏霏玉管春葭。",
      "小帖金泥，不知春在谁家。",
      "相思一夜窗前梦，奈个人、水隔天遮。",
      "但凄然，满树幽香，满地横斜。",
      "江南自是离愁苦，况游骢古道，归雁平沙。",
      "怎得银笺，殷勤与说年华。",
      "如今处处生芳草，纵凭高、不见天涯。",
      "更消他，几度东风，几度飞花。"
    ],
    "tags": [
      "宋词三百首"
    ]
  },
  {
    "title": "法曲献仙音",
    "author": "王沂孙",
    "paragraphs": [
      "层绿峨峨，纤琼皎皎，倒压波痕清浅。",
      "过眼年华，动人幽意，相逢几番春换。",
      "记唤酒寻芳处，盈盈褪妆晚。",
      "已销黯。",
      "况凄凉、近来离思，应忘却、明月夜深归辇。",
      "荏苒一枝春，恨东风、人似天远。",
      "纵有残花，洒征衣、铅泪都满。",
      "但殷勤折取，自遣一襟幽怨。"
    ],
    "tags": [
      "宋词三百首"
    ]
  },
  {
    "title": "长亭怨・长亭怨慢",
    "author": "王沂孙",
    "paragraphs": [
      "泛孤艇、东皋过遍。",
      "尚记当日，绿阴门掩。",
      "屐齿莓阶，酒痕罗袖事何限。",
      "欲寻前迹，空惆怅、成秋苑。",
      "自约赏花人，别後总、风流云散。",
      "水远。",
      "怎知流水外，却是乱山尤远。",
      "天涯梦短。",
      "想忘了、绮疏雕槛。",
      "望不尽、苒苒斜阳，抚乔木、年华将晚。",
      "但数点红英，犹识西园凄婉。"
    ],
    "tags": [
      "宋词三百首"
    ]
  },
  {
    "title": "紫萸香慢",
    "author": "姚云文",
    "paragraphs": [
      "近重阳、偏多风雨，绝怜此日暄明。",
      "问秋香浓未，待携客、出西城。",
      "正自羁怀多感，怕荒台高处，更不胜情。",
      "向尊前、又忆洒酒插花人。",
      "只座上、已无老兵。",
      "凄情。",
      "浅醉还醒。",
      "愁不肯、与诗平。",
      "记长楸走马，雕弓笮柳，前事休评。",
      "紫萸一枝传赐，梦谁到、汉家陵。",
      "尽乌纱、便随风去，要天知道，华发如此星星。",
      "歌罢涕零。"
    ],
    "tags": [
      "宋词三百首"
    ]
  },
  {
    "title": "贺新郎",
    "author": "蒋捷",
    "paragraphs": [
      "梦冷黄金屋。",
      "叹秦筝、斜鸿阵里，素弦尘扑。",
      "化作娇莺飞归去，犹认纱窗旧绿。",
      "正过雨、荆桃如菽。",
      "此恨难平君知否，似琼台、涌起弹棋局。",
      "消瘦影，嫌明烛。",
      "鸳楼碎泻东西玉。",
      "问芳、何时再展，翠钗难卜。",
      "待把宫眉横云样，描上生绡画幅。",
      "怕不是、新来妆束。",
      "彩扇红牙今都在，恨无人、解听开元曲。",
      "空掩袖，倚寒竹。"
    ],
    "tags": [
      "宋词三百首"
    ]
  },
  {
    "title": "女冠子",
    "author": "蒋捷",
    "paragraphs": [
      "蕙花香也。",
      "雪晴池馆如画。",
      "春风飞到，宝钗楼上，一片笙箫，琉璃光射。",
      "而今灯漫挂。",
      "不是暗尘明月，那时元夜。",
      "况年来、心懒意怯，羞与蛾儿争要。",
      "江城人悄初更打。",
      "问繁华谁解，再向天公借。",
      "剔残红灺。",
      "但梦里隐隐，钿车罗帕。",
      "吴笺银粉砑。",
      "待把旧家风景，写成闲话。",
      "笑绿鬟邻女，倚窗犹唱，夕阳西下。"
    ],
    "tags": [
      "宋词三百首"
    ]
  },
  {
    "title": "瑞鹤仙",
    "author": "蒋捷",
    "paragraphs": [
      "绀烟迷雁迹。",
      "渐断鼓零钟，街喧初息。",
      "风檠背寒壁。",
      "放冰蜍飞到，丝丝窗隙。",
      "琼瑰暗泣。",
      "念乡关、霜芜似织。",
      "漫将身、化鹤归来，忘却旧游端的。",
      "欢极。",
      "蓬壶蕖浸，花院梨溶，醉连春夕。",
      "柯云罢弈。",
      "樱桃在，梦难觅。",
      "劝清光，乍可幽窗相伴，休照红楼夜笛。",
      "怕人间、换谱伊凉，素娥未识。"
    ],
    "tags": [
      "宋词三百首"
    ]
  },
  {
    "title": "甘州・八声甘州",
    "author": "张炎",
    "paragraphs": [
      "记玉关、踏雪事清游。",
      "寒气脆貂裘。",
      "傍枯林古道，长河饮马，此意悠悠。",
      "短梦依然江表，老泪洒西州。",
      "一字无题处，落叶都愁。",
      "载取白云归去，问谁留楚佩，弄影中洲。",
      "折芦花赠远，零落一身秋。",
      "向寻常野桥流水，待招来、不是旧沙鸥。",
      "空怀感，有斜阳处，却怕登楼。"
    ],
    "tags": [
      "宋词三百首"
    ]
  },
  {
    "title": "渡江云",
    "author": "张炎",
    "paragraphs": [
      "山空天入海，倚楼望极，风急暮潮初。",
      "一帘鸠外雨，几处闲田，隔水动春锄。",
      "新烟禁柳，想如今、绿到西湖。",
      "犹记得、当年深隐，门掩两三株。",
      "愁余。",
      "荒洲古溆，断梗疏萍，更漂流何处。",
      "空自觉、围羞带减，影怯灯孤。",
      "常疑即见桃花面，甚近来、翻笑无书。",
      "书纵远，如何也都无。"
    ],
    "tags": [
      "宋词三百首",
      "西湖"
    ]
  },
  {
    "title": "解连环",
    "author": "张炎",
    "paragraphs": [
      "楚江空晚。",
      "怅离群万里，恍然惊散。",
      "自顾影、欲下寒塘，正沙净草枯，水平天远。",
      "写不成书，只寄得、相思一点。",
      "料因循误了，残毡拥雪，故人心眼。",
      "谁怜旅愁荏苒。",
      "谩长门夜悄，锦筝弹怨。",
      "想伴侣、犹宿芦花，也曾念春前，去程应转。",
      "暮雨相呼，怕蓦地、玉关重见。",
      "未羞他、双燕归来，画帘半卷。"
    ],
    "tags": [
      "宋词三百首"
    ]
  },
  {
    "title": "月下笛",
    "author": "张炎",
    "paragraphs": [
      "万里孤云，清游渐远，故人何处。",
      "寒窗梦里，犹记经行旧时路。",
      "连昌约略无多柳，第一是、难听夜雨。",
      "谩惊回凄悄，相看烛影，拥衾谁语。",
      "张绪。",
      "归何暮。",
      "半零落，依依断桥鸥鹭。",
      "天涯倦旅。",
      "此时心事良苦。",
      "只愁重洒西州泪，问杜曲、人家在否。",
      "恐翠袖、正天寒，犹倚梅花那树。"
    ],
    "tags": [
      "宋词三百首"
    ]
  },
  {
    "title": "点绛唇",
    "author": "苏过",
    "paragraphs": [
      "新月娟娟，夜寒江静山衔斗。",
      "起来搔首。",
      "梅影横窗瘦。",
      "好个霜天，闲却传杯手。",
      "君知否。",
      "乱鸦啼後。",
      "归兴浓如酒。"
    ],
    "tags": [
      "宋词三百首"
    ]
  },
  {
    "title": "贺新郎",
    "author": "叶梦得",
    "paragraphs": [
      "睡起啼莺语。",
      "掩青苔、房栊向晚，乱红无数。",
      "吹尽残花无人见，惟有垂杨自舞。",
      "渐暖霭、初回轻暑。",
      "宝扇重寻明月影，暗尘侵、尚有乘鸾女。",
      "惊旧恨，遽如许。",
      "江南梦断横江渚。",
      "浪黏天、葡萄涨绿，半空烟雨。",
      "无限楼前沧波意，谁采苹花寄取。",
      "但怅望、兰舟容与。",
      "万里云帆何时到，送孤鸿、目断千山阻。",
      "谁为我，唱金缕。"
    ],
    "tags": [
      "宋词三百首"
    ]
  },
  {
    "title": "虞美人",
    "author": "叶梦得",
    "paragraphs": [
      "落花已作风前舞。",
      "又送黄昏雨。",
      "晓来庭院半残红。",
      "惟有游丝千丈、晴空。",
      "殷勤花下同携手。",
      "更尽杯中酒。",
      "美人不用敛蛾眉。",
      "我亦多情、无奈酒阑时。"
    ],
    "tags": [
      "宋词三百首"
    ]
  },
  {
    "title": "喜迁莺",
    "author": "刘一止",
    "paragraphs": [
      "晓光催角。",
      "听宿鸟未惊，邻鸡先觉。",
      "迤逦烟村，马嘶人起，残月尚穿林薄。",
      "泪痕带霜微凝，酒力冲寒犹弱。",
      "叹倦客、悄不禁，重染风尘京洛。",
      "追念，人别後，心事万重，难觅孤鸿托。",
      "翠幌娇深，曲屏香暖，争念岁寒飘泊。",
      "怨月恨花烦恼，不是不曾经著。",
      "这情味，望一成消减，新来还恶。"
    ],
    "tags": [
      "宋词三百首"
    ]
  },
  {
    "title": "点绛唇",
    "author": "汪藻",
    "paragraphs": [
      "新月娟娟，夜寒江静山衔斗。",
      "起来搔首。",
      "梅影横窗瘦。",
      "好个霜天，闲却传杯手。",
      "君知否。",
      "乱鸦啼後。",
      "归兴浓於酒。"
    ],
    "tags": [
      "宋词三百首"
    ]
  },
  {
    "title": "蓦山溪",
    "author": "曹组",
    "paragraphs": [
      "洗妆真态，不作铅华御。",
      "竹外一枝斜，想佳人、天寒日暮。",
      "黄昏小院，无处著清香，风细细，雪垂垂，何况江头路。",
      "月边疏影，梦到消魂处。",
      "结子欲黄时，又须著、廉纤细雨。",
      "孤芳一世，供断有情愁，销瘦却，东阳也，试问花知否。"
    ],
    "tags": [
      "宋词三百首"
    ]
  },
  {
    "title": "三台",
    "author": "万俟咏",
    "paragraphs": [
      "见梨花初带夜月，海棠半含朝雨。",
      "内苑春、不禁过青门，御沟涨、潜通南浦。",
      "东风静、细柳垂金缕。",
      "望凤阙、非烟非雾。",
      "好时代、朝野多欢，遍九陌、太平箫鼓。",
      "乍莺儿百啭断续，燕子飞来飞去。",
      "近绿水、台榭映秋千，斗草聚、双双游女。",
      "饧香更、酒冷踏青路。",
      "会暗识、夭桃朱户。",
      "向晚骤、宝马雕鞍，醉襟惹、乱花飞絮。",
      "正轻寒轻暖漏永，半阴半晴云暮。",
      "禁火天、已是试新妆，岁华到、三分佳处。",
      "清明看、汉宫传蜡炬。",
      "散翠烟、飞入槐府。",
      "敛兵卫、阊阖门开，住传宣、又还休务。"
    ],
    "tags": [
      "宋词三百首"
    ]
  },
  {
    "title": "江神子慢・江城子慢",
    "author": "田为",
    "paragraphs": [
      "玉台挂秋月。",
      "铅素浅，梅花傅香雪。",
      "冰姿洁。",
      "金莲衬、小小凌波罗袜。",
      "雨初歇。",
      "楼外孤鸿声渐远，远山外、行人音信绝。",
      "此恨对语犹难，那堪更寄书说。",
      "教人红销翠减，觉衣宽金缕，都为轻别。",
      "太情切。",
      "消魂处、画角黄昏时节。",
      "声呜咽。",
      "落尽庭花春去也，银蟾迥、无情圆又缺。",
      "恨伊不似馀香，惹鸳鸯结。"
    ],
    "tags": [
      "宋词三百首"
    ]
  },
  {
    "title": "菩萨蛮",
    "author": "陈克",
    "paragraphs": [
      "赤阑桥尽香街直。",
      "笼街细柳娇无力。",
      "金碧上青空。",
      "花晴帘影红。",
      "黄衫飞白马。",
      "日日青楼下。",
      "醉眼不逢人。",
      "午香吹暗尘。"
    ],
    "tags": [
      "宋词三百首"
    ]
  },
  {
    "title": "菩萨蛮",
    "author": "陈克",
    "paragraphs": [
      "绿芜墙绕青苔院。",
      "中庭日淡芭蕉卷。",
      "蝴蝶上阶飞。",
      "烘帘自在垂。",
      "玉钩双语燕。",
      "宝甃杨花转。",
      "几处簸钱声。",
      "绿窗春睡轻。"
    ],
    "tags": [
      "宋词三百首"
    ]
  },
  {
    "title": "鹧鸪天",
    "author": "周紫芝",
    "paragraphs": [
      "一点残红欲尽时。",
      "乍凉秋气满屏帏。",
      "梧桐叶上三更雨，叶叶声声是别离。",
      "调宝瑟，拨金猊。",
      "那时同唱鹧鸪词。",
      "如今风雨西楼夜，不听清歌也泪垂。"
    ],
    "tags": [
      "宋词三百首"
    ]
  },
  {
    "title": "踏莎行",
    "author": "周紫芝",
    "paragraphs": [
      "情似游丝，人如飞絮。",
      "泪珠阁定空相觑。",
      "一溪烟柳万丝垂，无因系得兰舟住。",
      "雁过斜阳，草迷烟渚。",
      "如今已是愁无数。",
      "明朝且做莫思量，如何过得今宵去。"
    ],
    "tags": [
      "宋词三百首"
    ]
  },
  {
    "title": "青玉案",
    "author": "无名氏",
    "paragraphs": [
      "年年社日停针线。",
      "怎忍见、双飞燕。",
      "今日江城春已半。",
      "一身犹在，乱山深处，寂寞溪桥畔。",
      "春衫著破谁针线。",
      "点点行行泪痕满。",
      "落日解鞍芳草岸。",
      "花无人戴，酒无人劝，醉也无人管。"
    ],
    "tags": [
      "宋词三百首"
    ]
  },
  {
    "title": "秦楼月・忆秦娥",
    "author": "范成大",
    "paragraphs": [
      "楼阴缺。",
      "阑干影卧东厢月。",
      "东厢月。",
      "一天风露，杏花如雪。",
      "隔烟催漏金虬咽。",
      "罗帏暗淡灯花结。",
      "灯花结。",
      "片时春梦，江南天阔。"
    ],
    "tags": [
      "宋词三百首"
    ]
  },
  {
    "title": "霜天晓角",
    "author": "范成大",
    "paragraphs": [
      "晚晴风歇。",
      "一夜春折威。",
      "脉脉花疏天淡，云来去、数枝雪。",
      "胜绝。",
      "愁亦绝。",
      "此情谁共说。",
      "惟有两行低雁，知人倚、画楼月。"
    ],
    "tags": [
      "宋词三百首"
    ]
  },
  {
    "title": "眼儿媚",
    "author": "范成大",
    "paragraphs": [
      "酣酣日脚紫烟浮。",
      "妍暖破轻裘。",
      "困人天色，醉人花气，午梦扶头。",
      "春慵恰似春塘水，一片縠纹愁。",
      "溶溶泄泄，东风无力，欲皱还休。"
    ],
    "tags": [
      "宋词三百首"
    ]
  },
  {
    "title": "六州歌头",
    "author": "张孝祥",
    "paragraphs": [
      "长怀望断，关塞莽然平。",
      "征尘暗，霜风劲，悄边声。",
      "黯销凝。",
      "追想当年事，殆天数，非人力，洙泗上，弦歌地，亦膻腥。",
      "隔水毡乡，落日牛羊下，区脱纵横。",
      "看名王宵猎，骑火一川明。",
      "笳鼓悲鸣。",
      "遣人惊。",
      "念腰间箭，匣中剑，空埃蠹，竟何成。",
      "时易失，心徒壮，岁将零。",
      "渺神京。",
      "干羽方怀远，静烽燧，且休兵。",
      "冠盖使，纷驰骛，若为情。",
      "闻道中原遗老，常南望，羽葆霓旌。",
      "使行人到此，忠愤气填膺。",
      "有泪如倾。"
    ],
    "tags": [
      "宋词三百首"
    ]
  },
  {
    "title": "念奴娇",
    "author": "张孝祥",
    "paragraphs": [
      "洞庭青草，近中秋、更无一点风色。",
      "玉鉴琼田三万顷，著我扁舟一叶。",
      "素月分辉，明河共影，表里俱澄澈。",
      "悠然心会，妙处难与君说。",
      "应念岭海经年，孤光自照，肝肺皆冰雪。",
      "短发萧骚襟袖冷，稳泛沧浪空阔。",
      "尽吸西江，细斟北斗，万象为宾客。",
      "扣舷独笑，不知今夕何夕。"
    ],
    "tags": [
      "宋词三百首",
      "洞庭湖"
    ]
  },
  {
    "title": "渔家傲",
    "author": "范仲淹",
    "paragraphs": [
      "塞下秋来风景异。",
      "衡阳雁去无留意。",
      "四面边声连角起。",
      "千嶂里。",
      "长烟落日孤城闭。",
      "浊酒一杯家万里。",
      "燕然未勒归无计。",
      "羌管悠悠霜满地。",
      "人不寐。",
      "将军白发征夫泪。"
    ],
    "tags": []
  },
  {
    "title": "剔银灯",
    "author": "范仲淹",
    "paragraphs": [
      "昨夜因看蜀志。",
      "笑曹操、孙权、刘备。",
      "用尽机关，徒劳心力，只得三分天地。",
      "屈指细寻思，争如共、刘伶一醉。",
      "人世都无百岁。",
      "少痴呆、老成尩悴。",
      "只有中间，些子少年，忍把浮名牵系。",
      "一品与千金，问白发、如何回避。"
    ],
    "tags": []
  },
  {
    "title": "定风波",
    "author": "范仲淹",
    "paragraphs": [
      "罗绮满城春欲暮。",
      "百花洲上寻芳去。",
      "浦映□花花映浦。",
      "无尽处。",
      "恍然身入桃源路。",
      "莫怪山翁聊逸豫。",
      "功名得丧归时数。",
      "莺解新声蝶解舞。",
      "天赋与。",
      "争教我辈无欢绪。"
    ],
    "tags": []
  },
  {
    "title": "黄莺儿",
    "author": "柳永",
    "paragraphs": [
      "园林晴昼春谁主。",
      "暖律潜催，幽谷暄和，黄鹂翩翩，乍迁芳树。",
      "观露湿缕金衣，叶映如簧语。",
      "晓来枝上绵蛮，似把芳心、深意低诉。",
      "无据。",
      "乍出暖烟来，又趁游蜂去。",
      "恣狂踪迹，两两相呼，终朝雾吟风舞。",
      "当上苑柳秾时，别馆花深处。",
      "此际海燕偏饶，都把韶光与。"
    ],
    "tags": []
  },
  {
    "title": "玉女摇仙佩",
    "author": "柳永",
    "paragraphs": [
      "飞琼伴侣，偶别珠宫，未返神仙行缀。",
      "取次梳妆，寻常言语，有得几多姝丽。",
      "拟把名花比。",
      "恐旁人笑我，谈何容易。",
      "细思算、奇葩艳卉，惟是深红浅白而已。",
      "争如这多情，占得人间，千娇百媚。",
      "须信画堂绣阁，皓月清风，忍把光阴轻弃。",
      "自古及今、佳人才子，少得当年双美。",
      "且恁相偎依。",
      "未消得、怜我多才多艺。",
      "愿妳妳、兰心蕙性，枕前言下，表余深意。",
      "为盟誓。",
      "今生断不孤鸳被。"
    ],
    "tags": []
  },
  {
    "title": "雪梅香",
    "author": "柳永",
    "paragraphs": [
      "景萧索，危楼独立面晴空。",
      "动悲秋情绪，当时宋玉应同。",
      "渔市孤烟袅寒碧，水村残叶舞愁红。",
      "楚天阔，浪浸斜阳，千里溶溶。",
      "临风。",
      "想佳丽，别后愁颜，镇敛眉峰。",
      "可惜当年，顿乖雨迹云踪。",
      "雅态妍姿正欢洽，落花流水忽西东。",
      "无憀恨、相思意，尽分付征鸿。"
    ],
    "tags": []
  },
  {
    "title": "尾犯",
    "author": "柳永",
    "paragraphs": [
      "夜雨滴空阶，孤馆梦回，情绪萧索。",
      "一片闲愁，想丹青难貌。",
      "秋渐老、蛩声正苦，夜将阑、灯花旋落。",
      "最无端处，总把良宵，祗恁孤眠却。",
      "佳人应怪我，别后寡信轻诺。",
      "记得当初，翦香云为约。",
      "甚时向、幽闺深处，按新词、流霞共酌。",
      "再同欢笑，肯把金玉珠珍博。"
    ],
    "tags": []
  },
  {
    "title": "早梅芳・喜迁莺",
    "author": "柳永",
    "paragraphs": [
      "海霞红，山烟翠。",
      "故都风景繁华地。",
      "谯门画戟，下临万井，金碧楼台相倚。",
      "芰荷浦溆，杨柳汀洲，映虹桥倒影，兰舟飞棹，游人聚散，一片湖光里。",
      "汉元侯，自从破虏征蛮，峻陟枢庭贵。",
      "筹帷厌久，盛年昼锦，归来吾乡我里。",
      "铃斋少讼，宴馆多欢，未周星，便恐皇家，图任勋贤，又作登庸计。"
    ],
    "tags": []
  },
  {
    "title": "斗百花",
    "author": "柳永",
    "paragraphs": [
      "飒飒霜飘鸳瓦，翠幕轻寒微透，长门深锁悄悄，满庭秋色将晚。",
      "眼看菊蕊，重阳泪落如珠，长是淹残粉面。",
      "鸾辂音尘远。",
      "无险幽恨，寄情空殢纨扇。",
      "应是帝王，当初怪妾辞辇。",
      "陡顿今来，宫中第一妖娆，却道昭阳飞燕。"
    ],
    "tags": []
  },
  {
    "title": "甘草子",
    "author": "柳永",
    "paragraphs": [
      "秋暮。",
      "乱洒衰荷，颗颗真珠雨。",
      "雨过月华生，冷彻鸳鸯浦。",
      "池长凭阑愁无侣。",
      "奈此个、单栖情绪。",
      "却傍金笼共鹦鹉。",
      "念粉郎言语。"
    ],
    "tags": []
  },
  {
    "title": "送征衣",
    "author": "柳永",
    "paragraphs": [
      "过韶阳。",
      "璇枢电绕，华渚虹流，运应千载会昌。",
      "罄寰宇、荐殊祥。",
      "吾皇。",
      "诞弥月，瑶图缵庆，玉叶腾芳。",
      "并景贶、三灵眷祐，挺英哲、掩前王。",
      "迂年年、嘉节清和，颁率土称觞。",
      "无间要荒华夏，尽万里、走梯航。",
      "彤庭舜张大乐，禹会群方。",
      "鹓行。",
      "望上国，山呼鳌抃，遥爇炉香。",
      "竟就日、瞻云献寿，指南山、等无疆。",
      "愿巍巍、宝历鸿基，齐天地遥长。"
    ],
    "tags": []
  },
  {
    "title": "昼夜乐",
    "author": "柳永",
    "paragraphs": [
      "洞房记得初相遇。",
      "便只合、长相聚。",
      "何期小会幽欢，变作离情别绪。",
      "况值阑珊春色暮。",
      "对满目、乱花狂絮。",
      "直恐好风光，尽随伊归去。",
      "一场寂寞凭谁诉。",
      "算前言、总轻负。",
      "早知恁地难拼，悔不当时留住。",
      "其奈风流端正外，更别有、系人心处。",
      "一日不思量，也攒眉千度。"
    ],
    "tags": []
  },
  {
    "title": "柳腰轻",
    "author": "柳永",
    "paragraphs": [
      "英英妙舞腰肢软。",
      "章台柳、昭阳燕。",
      "锦衣冠盖，绮堂筵会，是处千金争选。",
      "顾香砌、丝管初调，倚轻风、佩环微颤。",
      "乍入霓裳促遍。",
      "逞盈盈、渐催檀板。",
      "慢垂霞袖，急趋莲步，进退奇容千变。",
      "算何止、倾国倾城，暂回眸、万人肠断。"
    ],
    "tags": []
  },
  {
    "title": "西江月",
    "author": "柳永",
    "paragraphs": [
      "凤额绣帘高卷，兽环朱户频摇。",
      "两竿红日上花梢。",
      "春睡厌厌难觉。",
      "好梦狂随飞絮，闲愁浓胜香醪。",
      "不成雨暮与云朝。",
      "又是韶光过了。"
    ],
    "tags": []
  },
  {
    "title": "倾杯乐",
    "author": "柳永",
    "paragraphs": [
      "禁漏花深，绣工日永，蕙风布暖。",
      "变韶景、都门十二，元宵三五，银蟾光满。",
      "连云复道凌飞观。",
      "耸皇居丽，嘉气瑞烟葱蒨。",
      "翠华宵幸，是处层城阆苑。",
      "龙凤烛、交光星汉。",
      "对咫尺鳌山开羽扇。",
      "会乐府两籍神仙，梨园四部弦管。",
      "向晓色、都人未散。",
      "盈万井、山呼鳌抃。",
      "愿岁岁，天仗里、长瞻凤辇。"
    ],
    "tags": []
  },
  {
    "title": "笛家弄・笛家",
    "author": "柳永",
    "paragraphs": [
      "花发西园，草薰南陌，韶光明媚，乍晴轻暖清明后。",
      "水嬉舟动，禊饮筵开，银塘似染，金堤如绣。",
      "是处王孙，几多游妓，往往携纤手。",
      "遣离人、对嘉景，触目伤怀，尽成感旧。",
      "别久。",
      "帝城当日，兰堂夜烛，百万呼卢，画阁春风，十千沽酒。",
      "未省、宴处能忘管弦，醉里不寻花柳。",
      "岂知秦楼，玉箫声断，前事难重偶。",
      "空遗恨，望仙乡，一饷消凝，泪沾襟袖。"
    ],
    "tags": []
  },
  {
    "title": "迎新春",
    "author": "柳永",
    "paragraphs": [
      "嶰管变青律，帝里阳和新布。",
      "晴景回轻煦。",
      "庆嘉节、当三五。",
      "列华灯、千门万户。",
      "遍九陌、罗绮香风微度。",
      "十里然绛树。",
      "鳌山耸、喧天潇鼓。",
      "渐天如水，素月当午。",
      "香径里、绝缨掷果无数。",
      "更阑烛影花阴下，少年人、往往奇遇。",
      "太平时、朝野多欢民康阜。",
      "随分良聚。",
      "堪对此景，争忍独醒归去。"
    ],
    "tags": []
  },
  {
    "title": "满朝欢",
    "author": "柳永",
    "paragraphs": [
      "花隔铜壶，露晞金掌，都门十二清晓。",
      "帝里风光烂漫，偏爱春杪。",
      "烟轻昼永，引莺啭上林，鱼游灵沼。",
      "巷陌乍晴，香尘染惹，垂杨芳草。",
      "因念秦楼彩凤，楚观朝云，往惜曾迷歌笑。",
      "别来岁久，偶忆欢盟重到。",
      "人面桃花，未知何处，但掩朱扉悄悄。",
      "尽日伫立无言，赢得凄凉怀抱。"
    ],
    "tags": []
  },
  {
    "title": "梦还京",
    "author": "柳永",
    "paragraphs": [
      "夜来匆匆饮散，敧枕背灯睡。",
      "酒力全轻，醉魂易醒，风揭帘栊，梦断披衣重起。",
      "悄无寐。",
      "追悔当初，绣阁话别太容易。",
      "日许时、犹阻归计。",
      "甚况味。",
      "旅馆虚度残岁。",
      "想娇媚。",
      "那里独守鸳帏静，永漏迢迢，也应暗同此意。"
    ],
    "tags": []
  },
  {
    "title": "凤衔杯",
    "author": "柳永",
    "paragraphs": [
      "有美瑶卿能染翰。",
      "千里寄、小诗长简。",
      "想初襞苔笺，旋挥翠管红窗畔。",
      "渐玉箸、银钩满。",
      "锦囊收，犀轴卷。",
      "常珍重、小斋吟玩。",
      "更宝若珠玑，置之怀袖时时看。",
      "似频见、千娇面。"
    ],
    "tags": []
  },
  {
    "title": "鹤冲天",
    "author": "柳永",
    "paragraphs": [
      "闲窗漏永，月冷霜华堕。",
      "悄悄下帘幕，残灯火。",
      "再三追往事，离魂乱、愁肠锁。",
      "无语沉吟坐。",
      "好天好景，未省展眉则个。",
      "从前早是多成破。",
      "何况经岁月，相抛亸。",
      "假使重相见，还得似、旧时麽。",
      "悔恨无计那。",
      "迢迢良夜，自家只恁摧挫。"
    ],
    "tags": []
  },
  {
    "title": "受恩深",
    "author": "柳永",
    "paragraphs": [
      "雅致装庭宇。",
      "黄花开淡泞。",
      "细香明艳尽天与。",
      "助秀色堪餐，向晓自有真珠露。",
      "刚被金钱妒。",
      "拟买断秋天，容易独步。",
      "粉蝶无情蜂已去。",
      "要上金尊，惟有诗人曾许。",
      "待宴赏重阳，恁时尽把芳心吐。",
      "陶令轻回顾。",
      "免憔悴东篱，冷烟寒雨。"
    ],
    "tags": []
  },
  {
    "title": "看花回",
    "author": "柳永",
    "paragraphs": [
      "屈指劳生百岁期。",
      "荣瘁相随。",
      "利牵名惹逡巡过，奈两轮、玉走金飞。",
      "红颜成白发，极品何为。",
      "尘事常多雅会稀。",
      "忍不开眉。",
      "画堂歌管深深处，难忘酒盏花枝。",
      "醉乡风景好，携手同归。"
    ],
    "tags": []
  },
  {
    "title": "柳初新",
    "author": "柳永",
    "paragraphs": [
      "东郊向晓星杓亚。",
      "报帝里、春来也。",
      "柳抬烟眼，花匀露脸，渐觉绿娇红姹。",
      "妆点层台芳榭。",
      "运神功、丹青无价。",
      "别有尧阶试罢。",
      "新郎君、成行如画。",
      "杏园风细，桃花浪暖，竞喜羽迁鳞化。",
      "遍九陌、相将游冶。",
      "骤香尘、宝鞍骄马。"
    ],
    "tags": []
  },
  {
    "title": "两同心",
    "author": "柳永",
    "paragraphs": [
      "嫩脸修蛾，淡匀轻扫。",
      "最爱学、宫体梳妆，偏能做、文人谈笑。",
      "绮筵前、舞燕歌云，别有轻妙。",
      "饮散玉炉烟袅。",
      "洞房悄悄。",
      "锦帐里、低语偏浓，银烛下、细看俱好。",
      "那人人，昨夜分明，许伊偕老。"
    ],
    "tags": []
  },
  {
    "title": "传花枝",
    "author": "柳永",
    "paragraphs": [
      "平生自负，风流才调。",
      "口儿里、道知张陈赵。",
      "唱新词，改难令，总知颠倒。",
      "解刷扮，能ㄋ嗽，表里都峭。",
      "每遇著、饮席歌筵，人人尽道。",
      "可惜许老了。",
      "阎罗大伯曾教来，道人生、但不须烦恼。",
      "遇良辰，当美景，追欢买笑。",
      "剩活取百十年，只恁厮好。",
      "若限满、鬼使来追，待倩个、掩通著到。"
    ],
    "tags": []
  },
  {
    "title": "西平乐",
    "author": "柳永",
    "paragraphs": [
      "尽日凭高目，脉脉春情绪。",
      "嘉景清明渐近，时节轻寒乍暖，天气才晴又雨。",
      "烟光淡荡，妆点平芜远树。",
      "黯凝伫。",
      "台榭好、莺燕语。",
      "正是和风丽日，几许繁红嫩绿，雅称嬉游去。",
      "奈阻隔、寻芳伴侣。",
      "秦楼凤吹，楚馆云约，空怅望、在何处。",
      "寂寞韶华暗度。",
      "可堪向晚，村落声声杜宇。"
    ],
    "tags": []
  },
  {
    "title": "隔帘听",
    "author": "柳永",
    "paragraphs": [
      "咫尺凤衾鸳帐，欲去无因到。",
      "虾鬚窣地重门悄。",
      "认绣履频移，洞房杳杳。",
      "强语笑。",
      "逞如簧、再三轻巧。",
      "梳妆早。",
      "琵琶闲抱。",
      "爱品相思调。",
      "声声似把芳心告。",
      "隔帘听，赢得断肠多少。",
      "恁烦恼。",
      "除非共伊知道。"
    ],
    "tags": []
  },
  {
    "title": "彩云归",
    "author": "柳永",
    "paragraphs": [
      "蘅皋向晚舣轻航。",
      "卸云帆、水驿鱼乡。",
      "当暮天、霁色如晴昼，江练静、皎月飞光。",
      "那堪听、远村羌管，引离人断肠。",
      "此际浪萍风梗，度岁茫茫。",
      "堪伤。",
      "朝欢暮宴，被多情、赋与凄凉。",
      "别来最苦，襟袖依约，尚有馀香。",
      "算得伊、鸳衾凤枕，夜永争不思量。",
      "牵情处，惟有临歧，一句难忘。"
    ],
    "tags": []
  },
  {
    "title": "望远行",
    "author": "柳永",
    "paragraphs": [
      "长空降瑞，寒风翦，淅淅瑶花初下。",
      "乱飘僧舍，密洒歌楼，迤逦渐迷鸳瓦。",
      "好是渔人，披得一蓑归去，江上晚来堪画。",
      "满长安，高却旗亭酒价。",
      "幽雅。",
      "乘兴最宜访戴，泛小棹、越溪潇洒。",
      "皓鹤夺鲜，白鹇失素，千里广铺寒野。",
      "须信幽兰歌断，彤云收尽，别有瑶台琼榭。",
      "放一轮明月，交光清夜。"
    ],
    "tags": []
  },
  {
    "title": "临江仙引",
    "author": "柳永",
    "paragraphs": [
      "画舸、荡桨，随浪箭、隔岸虹。",
      "□荷占断秋容。",
      "疑水仙游泳，向别浦相逢。",
      "鲛丝雾吐渐收，细腰无力转娇慵。",
      "罗袜凌波成旧恨，有谁更赋惊鸿。",
      "想媚魂香信，算密锁瑶宫。",
      "游人漫劳倦□，奈何不逐东风。"
    ],
    "tags": []
  },
  {
    "title": "十二时・忆少年",
    "author": "柳永",
    "paragraphs": [
      "晚晴初，淡烟笼月，风透蟾光如洗。",
      "觉翠帐、凉生秋思。",
      "渐入微寒天气。",
      "败叶敲窗，西风满院，睡不成还起。",
      "更漏咽、滴破忧心，万感并生，都在离人愁耳。",
      "天怎知、当时一句，做得十分萦系。",
      "夜永有时，分明枕上，觑着孜孜地。",
      "烛暗时酒醒，元来又是梦里。",
      "睡觉来、披衣独坐，万种无憀情意。",
      "怎得伊来，重谐云雨，再整馀香被。",
      "祝告天发愿，从今永无抛弃。"
    ],
    "tags": []
  },
  {
    "title": "谒金门",
    "author": "晏殊",
    "paragraphs": [
      "秋露坠。",
      "滴尽楚兰红泪。",
      "往事旧欢何限意。",
      "思量如梦寐。",
      "人貌老于前岁。",
      "风月宛然无异。",
      "座有嘉宾尊有桂。",
      "莫辞终夕醉。"
    ],
    "tags": []
  },
  {
    "title": "破阵子",
    "author": "晏殊",
    "paragraphs": [
      "海上蟠桃易熟，人间好月长圆。",
      "惟有掰钗分钿侣，离别常多会面难。",
      "此情须问天。",
      "蜡烛到明垂泪，熏炉尽日生烟。",
      "一点凄凉愁绝意，谩道秦筝有剩弦。",
      "何曾为细传。"
    ],
    "tags": []
  },
  {
    "title": "更漏子",
    "author": "晏殊",
    "paragraphs": [
      "蕣华浓，山翠浅。",
      "一寸秋波如剪。",
      "红日永，绮筵开。",
      "暗随仙驭来。",
      "遏云声，回雪袖。",
      "占断晓莺春柳。",
      "才送目，又颦眉。",
      "此情谁得知。"
    ],
    "tags": []
  },
  {
    "title": "鹊踏枝・蝶恋花",
    "author": "晏殊",
    "paragraphs": [
      "槛菊愁烟兰泣露。",
      "罗幕轻寒，燕子双飞去。",
      "明月不谙离恨苦。",
      "斜光到晓穿朱户。",
      "昨夜西风凋碧树。",
      "独上高楼，望尽天涯路。",
      "欲寄彩笺兼尺素。",
      "山长水阔知何处。"
    ],
    "tags": []
  },
  {
    "title": "点绛唇",
    "author": "晏殊",
    "paragraphs": [
      "露下风高，井梧宫簟生秋意。",
      "画堂筵启。",
      "一曲呈珠缀。",
      "天外行云，欲去凝香袂。",
      "炉烟起。",
      "断肠声里。",
      "敛尽双蛾翠。"
    ],
    "tags": []
  },
  {
    "title": "凤衔杯",
    "author": "晏殊",
    "paragraphs": [
      "青苹昨夜秋风起。",
      "无限个、露莲相倚。",
      "独凭朱阑、愁望晴天际。",
      "空目断、遥山翠。",
      "彩笺长，锦书细。",
      "谁信道、两情难寄。",
      "可惜良辰好景、欢娱地。",
      "只恁空憔悴。"
    ],
    "tags": []
  },
  {
    "title": "采桑子",
    "author": "晏殊",
    "paragraphs": [
      "古罗衣上金针样，绣出芳妍。",
      "玉砌朱阑。",
      "紫艳红英照日鲜。",
      "佳人画阁新妆了，对立丛边。",
      "试摘婵娟。",
      "贴向眉心学翠钿。"
    ],
    "tags": []
  },
  {
    "title": "渔家傲",
    "author": "晏殊",
    "paragraphs": [
      "宿蕊斗攒金粉闹。",
      "青房暗结蜂儿小。",
      "敛面似啼开似笑。",
      "天与貌。",
      "人间不是铅华少。",
      "叶软香清无限好。",
      "风头日脚乾催老。",
      "待得玉京仙子到。",
      "凭向道。",
      "红颜只合长年少。"
    ],
    "tags": []
  },
  {
    "title": "相思儿令",
    "author": "晏殊",
    "paragraphs": [
      "昨日探春消息，湖上绿波平。",
      "无奈绕堤芳草，还向旧痕生。",
      "有酒且醉瑶觥。",
      "更何妨、檀板新声。",
      "谁教杨柳千丝，就中牵系人情。"
    ],
    "tags": []
  },
  {
    "title": "西湖念语",
    "author": "欧阳修",
    "paragraphs": [
      "昔者王子猷之爱竹，造门不问于主人，陶渊明之卧舆，遇酒便留于道士。",
      "况西湖之胜概，擅东颍之佳名。",
      "虽美景良辰，固多于高会。",
      "而清风明月，幸属于闲人。",
      "并游或结于良朋，乘兴有时而独往。",
      "鸣蛙暂听，安问属官而属私。",
      "曲水临流，自可一觞而一咏。",
      "至欢然而会意，亦傍若于无人。",
      "乃知偶来常胜於特来，前言可信。",
      "所有虽非于己有，其得已多。",
      "因翻旧阕之辞，写以新声之调，敢阵薄伎，聊佐清欢。"
    ],
    "tags": [
      "西湖"
    ]
  },
  {
    "title": "朝中措",
    "author": "欧阳修",
    "paragraphs": [
      "平山阑槛倚晴空。",
      "山色有无中。",
      "手种堂前垂柳，别来几度春风。",
      "文章太守，挥毫万字，一饮千锺。",
      "行乐直须年少，尊前看取衰翁。"
    ],
    "tags": []
  },
  {
    "title": "长相思",
    "author": "欧阳修",
    "paragraphs": [
      "苹满溪。",
      "柳绕堤。",
      "相送行人溪水西。",
      "回时陇月低。",
      "烟霏霏。",
      "风凄凄。",
      "重倚朱门听马嘶。",
      "寒鸥相对飞。"
    ],
    "tags": []
  },
  {
    "title": "望江南・忆江南",
    "author": "欧阳修",
    "paragraphs": [
      "江南蝶，斜日一双双。",
      "身似何郎全傅粉，心如韩寿爱偷香。",
      "天赋与轻狂。",
      "微雨后，薄翅腻烟光。",
      "才伴游蜂来小院，又随飞絮过东墙。",
      "长是为花忙。"
    ],
    "tags": []
  },
  {
    "title": "减字木兰花",
    "author": "欧阳修",
    "paragraphs": [
      "留春不住。",
      "燕老莺慵无觅处。",
      "说似残春。",
      "一老应无却少人。",
      "风和月好。",
      "办得黄金须买笑。",
      "爱惜芳时。",
      "莫待无花空折枝。"
    ],
    "tags": []
  },
  {
    "title": "生查子",
    "author": "欧阳修",
    "paragraphs": [
      "去年元夜时，花市灯如昼。",
      "月到柳梢头，人约黄昏后。",
      "今年元夜时，月与灯依旧。",
      "不见去年人，泪满春衫袖。"
    ],
    "tags": []
  },
  {
    "title": "清商怨",
    "author": "欧阳修",
    "paragraphs": [
      "关河愁思望处满。",
      "渐素秋向晚。",
      "雁过南云，行人回泪眼。",
      "双鸾衾裯悔展。",
      "夜又永、枕孤人远。",
      "梦未成归，梅花闻塞管。"
    ],
    "tags": []
  },
  {
    "title": "渔家傲",
    "author": "欧阳修",
    "paragraphs": [
      "粉蕊丹青描不得。",
      "金针线线功难敌。",
      "谁傍暗香轻采摘。",
      "风淅淅。",
      "船头触散双鸂鶒。",
      "夜雨染成天水碧。",
      "朝阳借出胭脂色。",
      "欲落又开人共惜。",
      "秋气逼。",
      "盘中已见新荷的。"
    ],
    "tags": []
  },
  {
    "title": "浣溪沙",
    "author": "欧阳修",
    "paragraphs": [
      "十载相逢酒一卮。",
      "故人才见便开眉。",
      "老来游旧更同谁。",
      "浮世歌欢真易失，宦途离合信难期。",
      "尊前莫惜醉如泥。"
    ],
    "tags": []
  },
  {
    "title": "南乡子",
    "author": "欧阳修",
    "paragraphs": [
      "浅浅画双眉。",
      "取次梳妆也便宜。",
      "洒着胭脂红扑面，须知。",
      "更有何人得似伊。",
      "宝帐烛残时。",
      "好个温柔模样儿。",
      "月里仙郎清似玉，相期。",
      "些子精神更与谁。"
    ],
    "tags": []
  },
  {
    "title": "少年游",
    "author": "欧阳修",
    "paragraphs": [
      "阑干十二独凭春。",
      "晴碧远连云。",
      "千里万里，二月三月，行色苦愁人。",
      "谢家池上，江淹浦畔，吟魄与离魂。",
      "那堪疏雨滴黄昏。",
      "更特地、忆王孙。"
    ],
    "tags": []
  },
  {
    "title": "赏南枝",
    "author": "曾巩",
    "paragraphs": [
      "暮冬天地闭，正柔木冻折，瑞雪飘飞。",
      "对景见南山，岭梅露、几点清雅容姿。",
      "丹染萼、玉缀枝。",
      "又岂是、一阳有私。",
      "大抵是、化工独许，使占却先时。",
      "霜威莫苦凌持。",
      "此花根性，想群卉争知。",
      "贵用在和羹，三春里、不管绿是红非。",
      "攀赏处、宜酒卮。",
      "醉拈嗅、幽香更奇。",
      "倚阑干、仗何人去，嘱羌管休吹。"
    ],
    "tags": []
  },
  {
    "title": "甘露歌",
    "author": "王安石",
    "paragraphs": [
      "折得一枝香在手。",
      "人间应未有。",
      "疑是经春雪未消。",
      "今日是何朝。"
    ],
    "tags": []
  },
  {
    "title": "菩萨蛮",
    "author": "王安石",
    "paragraphs": [
      "数家茅屋闲临水。",
      "单衫短帽垂杨里。",
      "今日是何朝。",
      "看予度石桥。",
      "梢梢新月偃。",
      "午醉醒来晚。",
      "何物最关情。",
      "黄鹂三两声。"
    ],
    "tags": []
  },
  {
    "title": "渔家傲",
    "author": "王安石",
    "paragraphs": [
      "灯火已收正月半。",
      "山南山北花撩乱。",
      "闻说洊亭新水漫。",
      "骑款段。",
      "穿云入坞寻游伴。",
      "却拂僧床褰素幔。",
      "千岩万壑春风暖。",
      "一弄松声悲急管。",
      "吹梦断。",
      "西看窗日犹嫌短。"
    ],
    "tags": []
  },
  {
    "title": "雨霖铃",
    "author": "王安石",
    "paragraphs": [
      "孜孜矻矻。",
      "向无明里、强作窠窟。",
      "浮名浮利何济，堪留恋处，轮回仓猝。",
      "幸有明空妙觉，可弹指超出。",
      "缘底事、抛了全潮，认一浮沤作瀛渤。",
      "本源自性天真佛。",
      "祗些些、妄想中埋没。",
      "贪他眼花阳艳，谁信道、本来无物。",
      "一旦茫然，终被阎罗老子相屈。",
      "便纵有、千种机筹，怎免伊唐突。"
    ],
    "tags": []
  },
  {
    "title": "浣溪沙",
    "author": "王安石",
    "paragraphs": [
      "百亩中庭半是苔。",
      "门前白道水萦回。",
      "爱闲能有几人来。",
      "小院回廊春寂寂，山桃溪杏两三栽。",
      "为谁零落为谁开。"
    ],
    "tags": []
  },
  {
    "title": "诉衷情",
    "author": "王安石",
    "paragraphs": [
      "常时黄色见眉间。",
      "松桂我同攀。",
      "每言天上辛苦，不肯饵金丹。",
      "怜水静，爱云闲。",
      "便忘还。",
      "高歌一曲，岩谷迤逦，宛似商山。"
    ],
    "tags": []
  },
  {
    "title": "南乡子",
    "author": "王安石",
    "paragraphs": [
      "嗟见世间人。",
      "但有纤毫即是尘。",
      "不住旧时无相貌，沈沦。",
      "祗为从来认识神。",
      "作麽有疏亲。",
      "我自降魔转法轮。",
      "不是摄心除妄想，求真。",
      "幻化空身即法身。"
    ],
    "tags": []
  },
  {
    "title": "浪淘沙令",
    "author": "王安石",
    "paragraphs": [
      "伊吕两衰翁。",
      "历遍穷通。",
      "一为钓叟一耕佣。",
      "若使当时身不遇，老了英雄。",
      "汤武偶相逢。",
      "风虎云龙。",
      "兴王祗在笑谈中。",
      "直至如今千载后，谁与争功。"
    ],
    "tags": []
  },
  {
    "title": "望江南・忆江南",
    "author": "王安石",
    "paragraphs": [
      "归依众，梵行四威仪。",
      "愿我遍游诸佛土。",
      "十方贤圣不相离。",
      "永灭世间痴。"
    ],
    "tags": []
  },
  {
    "title": "西江月",
    "author": "王安石",
    "paragraphs": [
      "梅好惟嫌淡伫，天教薄与胭脂。",
      "真妃初出华清池。",
      "酒入琼姬半醉。",
      "东阁诗情易动，高楼玉管休吹。",
      "北人浑作杏花疑。",
      "惟有青枝不似。"
    ],
    "tags": []
  },
  {
    "title": "生查子",
    "author": "王安石",
    "paragraphs": [
      "雨打江南树。",
      "一夜花开无数。",
      "绿叶渐成阴，下有游人归路。",
      "与君相逢处。",
      "不道春将暮。",
      "把酒祝东风，且莫恁、匆匆去。"
    ],
    "tags": []
  },
  {
    "title": "谒金门",
    "author": "王安石",
    "paragraphs": [
      "春又老。",
      "南陌酒香梅小。",
      "遍地落花浑不扫。",
      "梦回情意悄。",
      "红笺寄与添烦恼。",
      "细写相思多少。",
      "醉后几行书字小。",
      "泪痕都搵了。"
    ],
    "tags": []
  },
  {
    "title": "南乡子",
    "author": "晏几道",
    "paragraphs": [
      "画鸭懒熏香。",
      "绣茵犹展旧鸳鸯。",
      "不似同衾愁易晓，空床。",
      "细剔银灯怨漏长。",
      "几夜月波凉。",
      "梦魂随月到兰房。",
      "残睡觉来人又远，难忘。",
      "便是无情也断肠。"
    ],
    "tags": []
  },
  {
    "title": "减字木兰花",
    "author": "晏几道",
    "paragraphs": [
      "留春不住。",
      "恰似年光无味处。",
      "满眼飞英。",
      "弹指东风太浅情。",
      "筝弦未稳。",
      "学得新声难破恨。",
      "转枕花前。",
      "且占香红一夜眠。"
    ],
    "tags": []
  },
  {
    "title": "更漏子",
    "author": "晏几道",
    "paragraphs": [
      "出墙花，当路柳。",
      "借问芳心谁有。",
      "红解笑，绿能颦。",
      "千般恼乱春。",
      "北来人，南去客。",
      "朝暮等闲攀折。",
      "怜晚秀，惜残阳。",
      "情知枉断肠。"
    ],
    "tags": []
  },
  {
    "title": "点绛唇",
    "author": "晏几道",
    "paragraphs": [
      "妆席相逢，旋匀红泪歌金缕。",
      "意中曾许。",
      "欲共吹花去。",
      "长爱荷香，柳色殷桥路。",
      "留人住。",
      "淡烟微雨。",
      "好个双栖处。"
    ],
    "tags": []
  },
  {
    "title": "采桑子",
    "author": "晏几道",
    "paragraphs": [
      "无端恼破桃源梦，明日青楼。",
      "玉腻花柔。",
      "不学行云易去留。",
      "应嫌衫袖前香冷，重傍金虬。",
      "歌扇风流。",
      "遮尽归时翠黛愁。"
    ],
    "tags": []
  },
  {
    "title": "醉落魄・一斛珠",
    "author": "晏几道",
    "paragraphs": [
      "天教命薄。",
      "青楼占得声名恶。",
      "对酒当歌寻思著。",
      "月户星窗，多少旧期约。",
      "相逢细语初心错。",
      "两行红泪尊前落。",
      "霞觞且共深深酌。",
      "恼乱春宵，翠被都闲却。"
    ],
    "tags": []
  },
  {
    "title": "满庭芳",
    "author": "苏轼",
    "paragraphs": [
      "归去来兮，吾归何处，万里家在岷峨。",
      "百年强半，来日苦无多。",
      "坐见黄州再闰，儿童尽、楚语吴歌。",
      "山中友，鸡豚社酒，相劝老东坡。",
      "云何。",
      "当此去，人生底事，来往如梭。",
      "待闲看，秋风洛水清波。",
      "好在堂前细柳，应念我、莫翦柔柯。",
      "仍传语，江南父老，时与晒渔蓑。"
    ],
    "tags": []
  },
  {
    "title": "满江红",
    "author": "苏轼",
    "paragraphs": [
      "忧喜相寻，风雨过、一江春绿。",
      "巫峡梦、至今空有，乱山屏簇。",
      "何似伯鸾携德耀，箪瓢未足清欢足。",
      "渐粲然、光彩照阶庭，生兰玉。",
      "幽梦里，传心曲。",
      "肠断处，凭他续。",
      "文君婿知否，笑君卑辱。",
      "君不见周南歌汉广，天教夫子休乔木。",
      "便相将、左手抱琴书，云间宿。"
    ],
    "tags": []
  },
  {
    "title": "归朝欢",
    "author": "苏轼",
    "paragraphs": [
      "我梦扁舟浮震泽。",
      "雪浪摇空千顷白。",
      "觉来满眼是庐山，倚天无数开青壁。",
      "此生长接淅。",
      "与君同是江南客。",
      "梦中游，觉来清赏，同作飞梭掷。",
      "明日西风还挂席。",
      "唱我新词泪沾臆。",
      "灵均去后楚山空，澧阳兰芷无颜色。",
      "君才如梦得。",
      "武陵更在西南极。",
      "竹枝词，莫摇新唱，谁谓古今隔。"
    ],
    "tags": [
      "庐山"
    ]
  },
  {
    "title": "念奴娇",
    "author": "苏轼",
    "paragraphs": [
      "大江东去，浪淘尽、千古风流人物。",
      "故垒西边人道是，三国周郎赤壁。",
      "乱石穿空，惊涛拍岸，卷起千堆雪。",
      "江山如画，一时多少豪杰。",
      "遥想公瑾当年，小乔初嫁了，雄姿英发。",
      "羽扇纶巾谈笑间，强虏灰飞烟灭。",
      "故国神游，多情应笑，我早生华发。",
      "人间如梦，一尊还酹江月。"
    ],
    "tags": []
  },
  {
    "title": "雨中花・夜行船",
    "author": "苏轼",
    "paragraphs": [
      "今岁花时深院，尽日东风，荡扬茶烟。",
      "但有绿苔芳草，柳絮榆钱。",
      "闻道城西，长廊古寺，甲第名园。",
      "有国艳带酒，天香染袂，为我留连。",
      "清明过了，残红无处，对此泪洒尊前。",
      "秋向晚，一枝何事，向我依然。",
      "高会聊追短景，清商不暇馀妍。",
      "不如留取，十分春态，付与明年。"
    ],
    "tags": []
  },
  {
    "title": "沁园春",
    "author": "苏轼",
    "paragraphs": [
      "孤馆灯青，野店鸡号，旅枕梦残。",
      "渐月华收练，晨霜耿耿，云山摛锦，朝露清清。",
      "世路无穷，劳生有限，似此区区长鲜欢。",
      "微吟罢，凭征鞍无语，往事千端。",
      "当时共客长安。",
      "似二陆初来俱少年。",
      "有笔头千字，胸中万卷，致君尧舜，此事何难。",
      "用舍由时，行藏在我，袖手何妨闲处看。",
      "身长健，但优游卒岁，且斗尊前。"
    ],
    "tags": []
  },
  {
    "title": "劝金船",
    "author": "苏轼",
    "paragraphs": [
      "无情流水多情客。",
      "劝我如曾识。",
      "杯行到手休辞却。",
      "这公道难得。",
      "曲水池上，小字更书年月。",
      "还对茂林修竹，似永和节。",
      "纤纤素手如霜雪。",
      "笑把秋花插。",
      "尊前莫怪歌声咽。",
      "又还是轻别。",
      "此去翱翔，遍赏玉堂金阙。",
      "欲问再来何岁，应有华发。"
    ],
    "tags": []
  },
  {
    "title": "一丛花",
    "author": "苏轼",
    "paragraphs": [
      "今年春浅腊侵年。",
      "冰雪破春妍。",
      "东风有信无人见，露微意、柳际花边。",
      "寒夜纵长，孤衾易暖，钟鼓渐清圆。",
      "朝来初日半含山。",
      "楼阁淡疏烟。",
      "游人便作寻芳计，小桃杏、应已争先。",
      "衰病少情，疏慵自放，惟爱日高眠。"
    ],
    "tags": []
  },
  {
    "title": "木兰花令",
    "author": "苏轼",
    "paragraphs": [
      "霜馀已失长淮阔。",
      "空听潺潺清颍咽。",
      "佳人犹唱醉翁词，四十三年如电抹。",
      "草头秋露流珠滑。",
      "三五盈盈还二八。",
      "与余同是识翁人，惟有西湖波底月。"
    ],
    "tags": [
      "西湖"
    ]
  },
  {
    "title": "西江月",
    "author": "苏轼",
    "paragraphs": [
      "公子眼花乱发，老夫鼻观先通。",
      "领巾飘下瑞香风。",
      "惊起谪仙春梦。",
      "后土祠中玉蕊，蓬莱殿后鞓红。",
      "此花清绝更纤秾。",
      "把酒何人心动。"
    ],
    "tags": []
  },
  {
    "title": "少年游",
    "author": "苏轼",
    "paragraphs": [
      "去年相送，馀杭门外，飞雪似杨花。",
      "今年春尽，杨花似雪，犹不见还家。",
      "对酒卷帘邀明月，风露透窗纱。",
      "恰似姮娥怜双燕，分明照、画梁斜。"
    ],
    "tags": []
  },
  {
    "title": "南歌子",
    "author": "苏轼",
    "paragraphs": [
      "海上乘槎侣，仙人萼绿华。",
      "飞升元不用丹砂。",
      "住在潮头来处、渺天涯。",
      "雷辊夫差国，云翻海若家。",
      "坐中安得弄琴牙。",
      "写取馀声归向、水仙夸。"
    ],
    "tags": []
  },
  {
    "title": "阮郎归",
    "author": "苏轼",
    "paragraphs": [
      "绿槐高柳咽新蝉。",
      "薰风初入弦。",
      "碧纱窗下水沈烟。",
      "棋声惊昼眠。",
      "微雨过，小荷翻。",
      "榴花开欲然。",
      "玉盆纤手弄清泉。",
      "琼珠碎却圆。"
    ],
    "tags": []
  },
  {
    "title": "行香子",
    "author": "苏轼",
    "paragraphs": [
      "一叶轻舟。",
      "双桨鸿惊。",
      "水天清、影湛波平。",
      "鱼翻藻鉴，鹭点烟汀。",
      "过沙溪急，霜溪冷，月溪明。",
      "重重似画，曲曲如屏。",
      "算当年、虚老岩陵。",
      "君臣一梦，今古虚名。",
      "但远山长，云山乱，晓山清。"
    ],
    "tags": []
  },
  {
    "title": "点绛唇",
    "author": "苏轼",
    "paragraphs": [
      "不用悲秋，今年身健还高宴。",
      "江村海甸。",
      "总作空花观。",
      "尚想横汾，兰菊纷相半。",
      "楼船远。",
      "白云飞乱。",
      "空有年年雁。"
    ],
    "tags": []
  },
  {
    "title": "减字木兰花",
    "author": "苏轼",
    "paragraphs": [
      "贤哉令尹。",
      "三仕已之无喜愠。",
      "我独何人。",
      "犹把虚名玷搢绅。",
      "不如归去。",
      "二顷良田无觅处。",
      "归去来兮。",
      "待有良田是几时。"
    ],
    "tags": []
  },
  {
    "title": "浣溪沙",
    "author": "苏轼",
    "paragraphs": [
      "簌簌衣巾落枣花。",
      "村南村北响缲车。",
      "牛衣古柳卖黄瓜。",
      "酒困路长惟欲睡，日高人渴漫思茶。",
      "敲门试问野人家。"
    ],
    "tags": []
  },
  {
    "title": "江城子",
    "author": "苏轼",
    "paragraphs": [
      "前瞻马耳九仙山。",
      "碧连天。",
      "晚云闲。",
      "城上高台，真个是超然。",
      "莫使匆匆云雨散，今夜里，月婵娟。",
      "小溪鸥鹭静联拳。",
      "去翩翩。",
      "点轻烟。",
      "人事凄凉，回首便他年。",
      "莫忘使君歌笑处，垂柳下，矮槐前。"
    ],
    "tags": []
  },
  {
    "title": "鹧鸪天",
    "author": "苏轼",
    "paragraphs": [
      "罗带双垂画不成。",
      "殢人娇态最轻盈。",
      "酥胸斜抱天边月，玉手轻弹水面冰。",
      "无限事，许多情。",
      "四弦丝竹苦丁宁。",
      "饶君拨尽相思调，待听梧桐叶落声。"
    ],
    "tags": []
  },
  {
    "title": "调啸・调笑令",
    "author": "苏辙",
    "paragraphs": [
      "渔父。",
      "渔父。",
      "水上微风细雨。",
      "青蓑黄箬裳衣。",
      "红酒白鱼暮归。",
      "暮归、暮归、归暮。",
      "长笛一声何处。"
    ],
    "tags": []
  },
  {
    "title": "水调歌头",
    "author": "苏辙",
    "paragraphs": [
      "离别一何久，七度过中秋。",
      "去年东武今夕，明月不胜愁。",
      "岂意彭城山下，同泛清河古汴，船上载凉州。",
      "鼓吹助清赏，鸿雁起汀洲。",
      "坐中客，翠羽帔，紫绮裘。",
      "素娥无赖，西去曾不为人留。",
      "今夜清尊对客，明夜孤帆水驿，依旧照离忧。",
      "但恐同王粲，相对永登楼。"
    ],
    "tags": []
  },
  {
    "title": "渔家傲",
    "author": "苏辙",
    "paragraphs": [
      "七十馀年真一梦。",
      "朝来寿斝儿孙奉。",
      "忧患已空无复痛。",
      "心不动。",
      "此间自有千钧重。",
      "早岁文章供世用。",
      "中年禅味疑天纵。",
      "石塔成时无一缝。",
      "谁与共。",
      "人间天上随他送。"
    ],
    "tags": []
  },
  {
    "title": "沁园春",
    "author": "辛弃疾",
    "paragraphs": [
      "三径初成，鹤怨猿惊，稼轩未来。",
      "甚云山自许，平生意气，衣冠人笑，抵死尘埃。",
      "意倦须还，身闲贵早，岂为莼羹鲈鲙哉。",
      "秋江上，看惊弦雁避，骇浪船回。",
      "东冈更葺茅斋。",
      "好都把轩窗临水开。",
      "要小舟行钓，先应种柳，疏篱护竹，莫碍观梅。",
      "秋菊堪餐，春兰可佩，留待先生手自栽。",
      "沈吟久，怕君恩未许，此意徘徊。"
    ],
    "tags": []
  },
  {
    "title": "满江红",
    "author": "辛弃疾",
    "paragraphs": [
      "笳鼓归来，举鞭问、何如诸葛。",
      "人道是、匆匆五月，渡泸深入。",
      "白羽风生貔虎噪，青溪路断猩鼯泣。",
      "早红尘、一骑落平冈，捷书急。",
      "三万卷，龙韬客。",
      "浑未得，文章力。",
      "把诗书马上，笑驱锋镝。",
      "金印明年如斗大，貂蝉却自兜鍪出。",
      "待刻公、勋业到□云，浯溪石。"
    ],
    "tags": []
  },
  {
    "title": "水调歌头",
    "author": "辛弃疾",
    "paragraphs": [
      "带湖吾甚爱，千丈翠奁开。",
      "先生杖屦无事，一日走千回。",
      "凡我同盟鸥鸟，今日既盟之后，来往莫相猜。",
      "白鹤在何处，尝试与偕来。",
      "破青萍，排翠藻，立苍苔。",
      "窥鱼笑汝痴计，不解举吾杯。",
      "废沼荒丘畴昔，明月清风此夜，人世几欢哀。",
      "东岸绿阴少，杨柳更须栽。"
    ],
    "tags": []
  },
  {
    "title": "八声甘州",
    "author": "辛弃疾",
    "paragraphs": [
      "把江山好处付公来，金陵帝王州。",
      "想今年燕子，依然认得，王谢风流。",
      "只用平时尊俎，弹压万貔貅。",
      "依旧钧天梦，玉殿东头。",
      "看取黄金横带，是明年准拟，丞相封侯。",
      "有红梅新唱，香阵卷温柔。",
      "且华堂、通宵一醉，待从今、更数八千秋。",
      "公知否，邦人香火，夜半才收。"
    ],
    "tags": []
  },
  {
    "title": "蝶恋花",
    "author": "辛弃疾",
    "paragraphs": [
      "小小华年才月半。",
      "罗幕春风，幸自无人见。",
      "刚道羞郎低粉面。",
      "傍人瞥见回娇盼。",
      "昨夜西池陪女伴。",
      "柳困花慵，见说归来晚。",
      "劝客持觞浑未惯。",
      "未歌先觉花枝颤。"
    ],
    "tags": []
  },
  {
    "title": "阮郎归",
    "author": "辛弃疾",
    "paragraphs": [
      "山前风雨欲黄昏。",
      "山头来去雪。",
      "鹧鸪声里数家村。",
      "潇湘逢故人。",
      "挥羽扇，整纶巾。",
      "少年鞍马尘。",
      "如今憔悴赋《招魂》。",
      "儒冠多误身。"
    ],
    "tags": []
  },
  {
    "title": "江神子・江城子",
    "author": "辛弃疾",
    "paragraphs": [
      "宝钗飞凤鬓惊鸾。",
      "望重欢。",
      "水云宽。",
      "肠断新来，翠被□香残。",
      "待得来时春尽也，梅著子，笋成竿。",
      "湘筠帘卷泪痕斑。",
      "珮声闲。",
      "玉垂环。",
      "个里温柔，容我老其间。",
      "却笑将军三羽箭，何日去，定天山。"
    ],
    "tags": []
  },
  {
    "title": "浣溪沙",
    "author": "辛弃疾",
    "paragraphs": [
      "梅子熟时到几回。",
      "桃花开后不须猜。",
      "重来松竹意徘徊。",
      "惯听禽声浑可谱，饱观鱼阵已能排。",
      "晚云挟雨唤归来。"
    ],
    "tags": []
  },
  {
    "title": "清平乐",
    "author": "辛弃疾",
    "paragraphs": [
      "清溪奔快。",
      "不管青山碍。",
      "千里盘盘平世界。",
      "更著溪山襟带。",
      "古今陵谷茫茫。",
      "市朝往往耕桑。",
      "此地居然形胜，似曾小小兴亡。"
    ],
    "tags": []
  },
  {
    "title": "最高楼",
    "author": "辛弃疾",
    "paragraphs": [
      "君听取，尺布尚堪缝。",
      "斗粟也堪舂。",
      "人间朋友犹能合，古来兄弟不相容。",
      "棣华诗，悲二叔，吊周公。",
      "长叹息、脊令原上急。",
      "重叹息、豆萁煎正泣。",
      "形则异，气应同。",
      "周家五世将军后，前江千载义居风。",
      "看明朝，丹凤诏，紫泥封。"
    ],
    "tags": []
  },
  {
    "title": "婆罗门引",
    "author": "辛弃疾",
    "paragraphs": [
      "落星万点，一天宝焰下层霄。",
      "人间叠作仙鳌。",
      "最爱金连侧畔，红粉袅花梢。",
      "更鸣鼍击鼓，喷玉吹箫。",
      "曲江画桥。",
      "记花月、可怜宵。",
      "想见闲愁未了，宿酒才消。",
      "东风摇荡，似杨柳、十五女儿腰。",
      "人共柳、那个无聊。"
    ],
    "tags": []
  },
  {
    "title": "朝中措",
    "author": "辛弃疾",
    "paragraphs": [
      "年年团扇怨秋风。",
      "愁绝宝杯空。",
      "山下卧龙丰度，台前戏马英雄。",
      "而今休矣，花残人似，人老花同。",
      "莫怪东篱韵减，只今丹桂香浓。"
    ],
    "tags": []
  },
  {
    "title": "东坡引",
    "author": "辛弃疾",
    "paragraphs": [
      "玉纤弹旧怨。",
      "还敲绣屏面。",
      "清歌目送西风雁。",
      "雁行吹字断。",
      "雁行吹字断。",
      "夜深拜月，琐窗西畔。",
      "但桂影、空阶满。",
      "翠帏自掩无人见。",
      "罗衣宽一半。",
      "罗衣宽一半。"
    ],
    "tags": []
  },
  {
    "title": "柳梢青",
    "author": "辛弃疾",
    "paragraphs": [
      "白鸟相迎，相怜相笑，满面尘埃。",
      "华发苍颜，去时曾劝，闻早归来。",
      "而今岂是高怀。",
      "为千里、莼羹计哉。",
      "好把《移文》，从今日日，读取千回。"
    ],
    "tags": []
  },
  {
    "title": "南浦",
    "author": "张炎",
    "paragraphs": [
      "波暖绿粼粼，燕飞来、好是苏堤才晓。",
      "鱼没浪痕圆，流红去、翻笑东风难扫。",
      "荒桥断浦，柳阴撑出扁舟小。",
      "回首池塘青欲遍，绝似梦中芳草。",
      "和云流出空山，甚年年净洗，花香不了。",
      "新渌乍生时，孤村路、犹忆那回曾到。",
      "馀情渺渺。",
      "茂林觞咏如今悄。",
      "前度刘郎归去后，溪上碧桃多少。"
    ],
    "tags": []
  },
  {
    "title": "忆旧游",
    "author": "张炎",
    "paragraphs": [
      "看方壶拥翠，太极垂光，积雪初晴。",
      "阊阖开黄道，正绿章封事，飞上层青。",
      "古台半压琪树，引袖拂寒星。",
      "见玉冷闲坡，金明邃宇，人住深清。",
      "幽寻。",
      "自来去，对华表千年，天籁无声。",
      "别有长生路，看花开花落，何处无春。",
      "露台深锁丹气，隔水唤青禽。",
      "尚记得归时，鹤衣散影都是云。"
    ],
    "tags": []
  },
  {
    "title": "凄凉犯",
    "author": "张炎",
    "paragraphs": [
      "萧疏野柳嘶寒马，芦花深、还见游猎。",
      "山势北来，甚时曾到，醉魂飞越。",
      "酸风自咽。",
      "拥吟鼻、征衣暗裂。",
      "正凄迷，天涯羁旅，不似灞桥雪。",
      "谁念而今老，懒赋长杨，倦怀休说。",
      "空怜断梗梦依依，岁华轻别。",
      "待击歌壶，怕如意、和冰冻折。",
      "且行行，平沙万里尽是月。"
    ],
    "tags": []
  },
  {
    "title": "壶中天・念奴娇",
    "author": "张炎",
    "paragraphs": [
      "杨舲万里，笑当年底事，中分南北。",
      "须信平生无梦到，却向而今游历。",
      "老柳官河，斜阳古道，风定波犹直。",
      "野人惊问，泛槎何处狂客。",
      "迎面落叶萧萧，水流沙共远，都无行迹。",
      "衰草凄迷秋更绿，惟有闲鸥独立。",
      "浪挟天浮，山邀云去，银浦横空碧。",
      "扣舷歌断，海蟾飞上孤白。"
    ],
    "tags": []
  },
  {
    "title": "声声慢",
    "author": "张炎",
    "paragraphs": [
      "平沙催晓，野水惊寒，遥岑寸碧烟空。",
      "万里冰霜，一夜换却西风。",
      "晴梢渐无坠叶，撼秋声、都是梧桐。",
      "情正远，奈吟湘赋楚，近日偏慵。",
      "客里依然清事，爱窗深帐暖，戏拣香筒。",
      "片霎归程，无奈梦与心同。",
      "空教故林怨鹤，掩闲门、明月山中。",
      "春又小，甚梅花、犹自未逢。"
    ],
    "tags": []
  },
  {
    "title": "绮罗香",
    "author": "张炎",
    "paragraphs": [
      "候馆深灯，辽天断羽，近日音书疑绝。",
      "转眼伤心，慵看剩歌残阕。",
      "才忘了、还著思量，待去也、怎禁离别。",
      "恨只恨、桃叶空江，殷勤不似谢红叶。",
      "良宵谁念哽咽。",
      "对熏炉象尺、闲伴凄切。",
      "独立西风，犹忆旧家时节。",
      "随款步、花密藏春，听私语、柳疏嫌月。",
      "今休问，燕约莺期，梦游空趁蝶。"
    ],
    "tags": []
  },
  {
    "title": "庆春宫・高阳台",
    "author": "张炎",
    "paragraphs": [
      "波荡兰觞，邻分杏酪，昼辉冉冉烘晴。",
      "罥索飞仙，戏船移景，薄游也自忺人。",
      "短桥虚市，听隔柳、谁家卖饧。",
      "月题争系，油壁相连，笑语逢迎。",
      "池亭小队秦筝。",
      "就地围香，临水湔裙。",
      "冶态飘云，醉妆扶玉，未应闲了芳情。",
      "旅怀无限，忍不住、低低问春。",
      "梨花落尽，一点新愁，曾到西泠。"
    ],
    "tags": []
  },
  {
    "title": "国香",
    "author": "张炎",
    "paragraphs": [
      "莺柳烟堤。",
      "记未吟青子，曾比红儿。",
      "娴娇弄春微透，鬟翠双垂。",
      "不道留仙不住，便无梦、吹到南枝。",
      "相看两流落，掩面凝羞，怕说当时。",
      "凄凉歌楚调，袅馀音不放，一朵云飞。",
      "丁香枝上，几度款语深期。",
      "拜了花梢淡月，最难忘、弄影牵衣。",
      "无端动人处，过了黄昏，犹道休归。"
    ],
    "tags": []
  },
  {
    "title": "台城路・齐天乐",
    "author": "张炎",
    "paragraphs": [
      "十年前事翻疑梦，重逢可怜俱老。",
      "水国春空，山城岁晚，无语相看一笑。",
      "荷衣换了。",
      "任京洛尘沙，冷凝风帽。",
      "见说吟情，近来不到谢池草。",
      "欢游曾步翠窈。",
      "乱红迷紫曲，芳意今少。",
      "舞扇招香，歌桡唤玉，犹忆钱塘苏小。",
      "无端暗恼。",
      "又几度留连，燕昏莺晓。",
      "回首妆楼，甚时重去好。"
    ],
    "tags": []
  },
  {
    "title": "三姝媚",
    "author": "张炎",
    "paragraphs": [
      "芙蓉城伴侣。",
      "乍卸却单衣，茜罗重护。",
      "傍水开时，细看来、浑似阮郎前度。",
      "记得小楼，听一夜，江南春雨。",
      "梦醒箫声，流水青苹，旧游何许。",
      "谁翦层芳深贮。",
      "便洗尽长安，半面尘土。",
      "绝似桃根，带笑痕来伴，柳枝娇舞。",
      "莫是孤村，试与问、酒家何处。",
      "曾醉梢头双果，园林未暑。"
    ],
    "tags": []
  },
  {
    "title": "扫花游・扫地游",
    "author": "张炎",
    "paragraphs": [
      "烟霞万壑，记曲径幽寻，霁痕初晓。",
      "绿窗窈窕。",
      "看随花甃石，就泉通沼。",
      "几日不来，一片苍云未扫。",
      "自长啸。",
      "怅乔木荒凉，都是残照。",
      "碧天秋浩渺。",
      "听虚籁泠泠，飞下孤峭。",
      "山空翠老。",
      "步仙风，怕有采芝人到。",
      "野色闲门，芳草不除更好。",
      "境深悄。",
      "比斜川、又清多少。"
    ],
    "tags": []
  },
  {
    "title": "琐窗寒",
    "author": "张炎",
    "paragraphs": [
      "断碧分山，空帘剩月，故人天外。",
      "香留酒殢。",
      "蝴蝶一生花里。",
      "想如今、醉魂未醒，夜台梦语秋声碎。",
      "自中仙去后，词笺赋笔，便无清致。",
      "都是。",
      "凄凉意。",
      "怅玉笥埋云，锦袍归水。",
      "形容憔悴。",
      "料应也、孤吟山鬼。",
      "那知人、弹折素弦，黄金铸出相思泪。",
      "但柳枝、门掩枯阴，候蛩愁暗苇。"
    ],
    "tags": []
  },
  {
    "title": "木兰花慢",
    "author": "张炎",
    "paragraphs": [
      "龟峰深处隐，岩壑静、万尘空。",
      "任一路白云，山童休扫，却似崆峒。",
      "只恐烂柯人到，怕光阴、不与世间同。",
      "旋采生枝带叶，微煎石鼎团龙。",
      "从容。",
      "吟啸百年翁。",
      "行乐少扶筇。",
      "向镜水传心，柴桑袖手，门掩清风。",
      "如何晋人去后，好林泉、都在夕阳中。",
      "禅外更无今古，醉归明月千松。"
    ],
    "tags": []
  },
  {
    "title": "疏影",
    "author": "张炎",
    "paragraphs": [
      "柳黄未结。",
      "放嫩晴消尽，断桥残雪。",
      "隔水人家，浑是花阴，曾醉好春时节。",
      "轻车几度新堤晓，想如今、燕莺犹说。",
      "纵艳游、得似当年，早是旧情都别。",
      "重到翻疑梦醒，弄泉试照影，惊见华发。",
      "却笑归来，石老云荒，身世飘然一叶。",
      "闭门约住青山色，自容与、吟窗清绝。",
      "怕夜寒、吹到梅花，休卷半帘明月。"
    ],
    "tags": []
  },
  {
    "title": "水龙吟",
    "author": "张炎",
    "paragraphs": [
      "仙人掌上芙蓉，涓涓犹湿金盘露。",
      "轻妆照水，纤裳玉立，飘摇似舞。",
      "几度消凝，满湖烟月，一汀鸥鹭。",
      "记小舟夜悄，波明香远，浑不见、花开处。",
      "应是浣纱人妒。",
      "褪红衣、被谁轻误。",
      "闲情淡雅，冶容清润，凭娇待语。",
      "隔浦相逢，偶然倾盖，似传心素。",
      "怕湘皋佩解，绿云十里，卷风西去。"
    ],
    "tags": []
  },
  {
    "title": "摸鱼子",
    "author": "张炎",
    "paragraphs": [
      "爱吾庐、傍湖千顷，苍茫一片清润。",
      "晴岚暖翠融融处，花影倒窥天镜。",
      "沙浦迥。",
      "看野水涵波，隔柳横孤艇。",
      "眠鸥未醒。",
      "甚占得莼乡，都无人见，斜照起春暝。",
      "还重省。",
      "岂料山中秦晋。",
      "桃源今度难认。",
      "林间即是长生路，一笑元非捷径。",
      "深更静。",
      "待散以吹箫，跨鹤天风冷。",
      "凭高露饮。",
      "正碧落尘空，光摇半壁，月在万松顶。"
    ],
    "tags": []
  },
  {
    "title": "风入松",
    "author": "张炎",
    "paragraphs": [
      "老来学圃乐年华。",
      "茅屋短篱遮。",
      "儿孙戏逐田翁去，小桥横、路转三叉。",
      "细雨一犁春意，西风万宝生涯。",
      "携筇犹记度晴沙。",
      "流水带寒鸦。",
      "门前少得宽闲地，绕平畴、尽是桑麻。",
      "却笑牧童遥指，杏花深处人家。"
    ],
    "tags": []
  },
  {
    "title": "凤凰台上忆吹箫",
    "author": "张炎",
    "paragraphs": [
      "水国浮家，渔村古隐，浪游惯占花深。",
      "犹记得、琵琶半面，曾湿衫青。",
      "不道江空岁晚，桃叶渡、还叹飘零。",
      "因乘兴，醉梦醒时，却是山阴。",
      "投闲倦呼俦侣，竟棹入芦花，俗客难寻。",
      "风渺渺、云拖暮雪，独钓寒清。",
      "远溯流光万里，浑错认、叶竹寰瀛。",
      "元来是、天上太乙真人。"
    ],
    "tags": []
  },
  {
    "title": "徵招",
    "author": "张炎",
    "paragraphs": [
      "秋风吹碎江南树，石床自听流水。",
      "别鹤不归来，引悲风千里。",
      "馀音犹在耳。",
      "有谁识、醉翁深意。",
      "去国情怀，草枯沙远，尚鸣山鬼。",
      "客里。",
      "可消忧，人间世、寥寥几年无此。",
      "杏老古坛荒，把凄凉空指。",
      "心尘聊更洗。",
      "傍何处、竹边松底。",
      "共良夜，白月纷纷，领一天清气。"
    ],
    "tags": []
  },
  {
    "title": "暗香",
    "author": "张炎",
    "paragraphs": [
      "猗兰声歇。",
      "抱孤琴思远，几番弹彻。",
      "洗耳无人，寂寂行歌古时月。",
      "一笑东风又急。",
      "黯消凝、恨听啼鴂。",
      "想少陵、还叹飘零，遣兴在吟箧。",
      "愁绝。",
      "更离别。",
      "待款语迟留，赋归心切。",
      "故园梦接。",
      "花影闲门掩春蝶。",
      "重访山中旧隐，有羁怀、未须轻说。",
      "莫相忘，堤上柳、此时共折。"
    ],
    "tags": []
  },
  {
    "title": "满江红",
    "author": "张炎",
    "paragraphs": [
      "傅粉何郎，比玉树、琼枝谩夸。",
      "看生子、东涂西抹，笑语浮华。",
      "蝴蝶一生花里活，似花还却似非花。",
      "最可人、娇艳正芳年，如破瓜。",
      "离别恨，生叹嗟。",
      "欢情事，起喧哗。",
      "听歌喉清润，片玉无瑕。",
      "洗尽人间笙笛耳，赏音多向五侯家。",
      "好思量、都在步莲中，裙翠遮。"
    ],
    "tags": []
  },
  {
    "title": "渔歌子",
    "author": "张炎",
    "paragraphs": [
      "□□□□□溪流。",
      "紧系篱边一叶舟。",
      "沽酒去，闭门休。",
      "从此清闲不属鸥。"
    ],
    "tags": []
  },
  {
    "title": "八声甘州",
    "author": "向子諲",
    "paragraphs": [
      "扫长空、万里静无云，飞镜上天东。",
      "欲骑鲸与问，一株丹桂，几度秋风。",
      "取水珠宫贝阙，聊为洗尘容。",
      "莫放素娥去，清影方中。",
      "玄魄犹馀半壁，便笙篁万籁，尊俎千峰。",
      "况十分端正，更鼓舞衰翁。",
      "恨人生、时乎不再，未转头、欢事已沈空。",
      "多酌我，岁华好处，浩意无穷。"
    ],
    "tags": []
  },
  {
    "title": "水调歌头",
    "author": "向子諲",
    "paragraphs": [
      "闰馀有何好，一年两中秋。",
      "补天修月人去，千古想风流。",
      "少日南昌幕下，更得洪徐苏李，快意作清游。",
      "送日眺西岭，得月上东楼。",
      "四十载，两人在，总白头。",
      "谁知沧海成陆，萍迹落南州。",
      "忍问神京何在，幸有芗林秋露，芳气袭衣裘。",
      "断送馀生事，惟酒可忘忧。"
    ],
    "tags": []
  },
  {
    "title": "洞仙歌",
    "author": "向子諲",
    "paragraphs": [
      "碧天如水，一洗秋容净。",
      "何处飞来大明镜。",
      "谁道斫却桂，应更光辉，无遗照，泻出山河倒影。",
      "人犹苦馀热，肺腑生尘，移我超然到三境。",
      "问姮娥、缘底事，乃有盈亏，烦玉斧、运风重整。",
      "教夜夜、人世十分圆，待拚却长年，醉了还醒。"
    ],
    "tags": []
  },
  {
    "title": "满江红",
    "author": "向子諲",
    "paragraphs": [
      "雁阵横空，江枫战、几番风雨。",
      "天有意、作新秋令，欲鏖残暑。",
      "篱菊岩花俱秀发，清氛不断来窗户。",
      "共欢然、一醉得黄香，仍叔度。",
      "尊前事，尘中去。",
      "拈花问，无人语。",
      "芗林顾灵照，笑抚庭树。",
      "试举似虎头城太守，想应会得玄玄处。",
      "老我来、懒更作渊明，闲情赋。"
    ],
    "tags": []
  },
  {
    "title": "虞美人",
    "author": "向子諲",
    "paragraphs": [
      "淮阳堂上曾相对。",
      "笑把姚黄醉。",
      "十年离乱有深忧。",
      "白发萧萧同见、渚江秋。",
      "履声细听知何处。",
      "欲上星辰去。",
      "清寒初溢暮云收。",
      "更看碧天如水、月如流。"
    ],
    "tags": []
  },
  {
    "title": "蝶恋花",
    "author": "向子諲",
    "paragraphs": [
      "推上百花如锦绣。",
      "水满池塘，更作溅溅溜。",
      "断送风光惟有酒。",
      "苦吟不怕因诗瘦。",
      "寻壑经丘长是久。",
      "晚晚归来，稚子柴门候。",
      "万事付之醒梦后。",
      "眉头不为闲愁皱。"
    ],
    "tags": []
  },
  {
    "title": "鹧鸪天",
    "author": "向子諲",
    "paragraphs": [
      "戏彩堂深翠幕张。",
      "南飔特地作微凉。",
      "葵花向日枝枝似，萱草忘忧日日长。",
      "门有庆，福无疆。",
      "老人星与酒生光。",
      "殷勤更假天吴手，倾泻西江入寿觞。"
    ],
    "tags": []
  },
  {
    "title": "减字木兰花",
    "author": "向子諲",
    "paragraphs": [
      "青松翠篠。",
      "一夜猗倾如醉倒。",
      "残腊能佳。",
      "落尽梅花见雪花。",
      "诗崖酒岛。",
      "何日登临同笑傲。",
      "未老还家。",
      "饱历年华有鬓华。"
    ],
    "tags": []
  },
  {
    "title": "阮郎归",
    "author": "向子諲",
    "paragraphs": [
      "江南江北雪漫漫。",
      "遥知易水寒。",
      "同云深处望三关。",
      "断肠山又山。",
      "天可老，海能翻。",
      "消除此恨难。",
      "频闻遣使问平安。",
      "几时鸾辂还。"
    ],
    "tags": []
  },
  {
    "title": "秦楼月・忆秦娥",
    "author": "向子諲",
    "paragraphs": [
      "芳菲歇。",
      "故园目断伤心切。",
      "伤心切。",
      "无边烟水，无穷山色。",
      "可堪更近乾龙节。",
      "眼中泪尽空啼血。",
      "空啼血。",
      "子规声外，晓风残月。"
    ],
    "tags": []
  },
  {
    "title": "少年游",
    "author": "向子諲",
    "paragraphs": [
      "去年同醉，酴醿花下，健笔赋新词。",
      "今年君去，酴醿欲破，谁与醉为期。",
      "旧曲重歌倾别酒，风露泣花枝。",
      "章水能长湘水远，流不尽、两相思。"
    ],
    "tags": []
  },
  {
    "title": "西江月",
    "author": "向子諲",
    "paragraphs": [
      "风响蕉林似雨，烛生粉艳如花。",
      "客星乘兴泛仙槎。",
      "误到支机石下。",
      "欢喜地中取醉，温柔乡里为家。",
      "暖红香雾闹春华。",
      "不道风波可怕。"
    ],
    "tags": []
  },
  {
    "title": "浣溪沙",
    "author": "向子諲",
    "paragraphs": [
      "爆竹声中一岁除。",
      "东风送暖入屠苏。",
      "瞳瞳晓色上林庐。",
      "老去怕看新历日，退归拟学旧桃符。",
      "青春不染白髭须。"
    ],
    "tags": []
  },
  {
    "title": "更漏子",
    "author": "向子諲",
    "paragraphs": [
      "小窗前，疏影下。",
      "鸾镜弄妆初罢。",
      "梅似雪，雪如人。",
      "都无一点尘。",
      "暮江寒，人响绝。",
      "更着朦胧微月。",
      "山似玉，玉如君。",
      "相看一笑温。"
    ],
    "tags": []
  },
  {
    "title": "相思引",
    "author": "贺铸",
    "paragraphs": [
      "团扇单衣杨柳陌。",
      "花似春风□无迹。",
      "赖白玉香奁供汾泽。",
      "借秀色。",
      "添春色。",
      "借秀色。",
      "添春色。",
      "云幕华灯张绮席。",
      "半醉客。",
      "留醒客。",
      "半醉客。",
      "留醒客。",
      "渐促膝倾鬟琴差拍。",
      "问此夕。",
      "知何夕。",
      "问此夕。",
      "知何夕。"
    ],
    "tags": []
  },
  {
    "title": "献金杯・厌金杯",
    "author": "贺铸",
    "paragraphs": [
      "风软香迟，花深漏短。",
      "可怜宵、画堂春半。",
      "碧纱窗影，卷帐蜡灯红，鸳枕畔。",
      "密写乌丝一段。",
      "采苹溪晚。",
      "拾翠沙空，尽愁倚、梦云飞观。",
      "木兰艇子，几日渡江来，心目断。",
      "桃叶青山隔岸。"
    ],
    "tags": []
  },
  {
    "title": "清平乐",
    "author": "贺铸",
    "paragraphs": [
      "阴晴未定。",
      "薄日烘云影。",
      "临水朱门花一径。",
      "尽日鸟啼人静。",
      "厌厌几许春情。",
      "可怜老去兰成。",
      "看取镊残双鬓，不随芳草重生。"
    ],
    "tags": []
  },
  {
    "title": "摊破浣溪沙・山花子",
    "author": "贺铸",
    "paragraphs": [
      "湖上秋深藕叶黄。",
      "清霜销瘦损垂杨。",
      "洲嘴嫩沙斜照暖，睡鸳鸯。",
      "红粉莲娃何处在，西风不为管馀香。",
      "今夜月明闻水调，断人肠。"
    ],
    "tags": []
  },
  {
    "title": "惜双双・惜分飞",
    "author": "贺铸",
    "paragraphs": [
      "皎镜平湖三十里。",
      "碧玉山围四际。",
      "莲荡香风里。",
      "彩鸳鸯觉双飞起。",
      "明月多情随舵尾。",
      "偏照空床翠被。",
      "回首笙歌地。",
      "醉更衣处长相记。"
    ],
    "tags": []
  },
  {
    "title": "思越人・朝天子",
    "author": "贺铸",
    "paragraphs": [
      "紫府东风放夜时。",
      "步莲秾李伴人归。",
      "五更钟动笙歌散，十里月明灯火稀。",
      "香苒苒，梦依依。",
      "天涯寒尽减春衣。",
      "凤凰城阕知何处，寥落星河一雁飞。"
    ],
    "tags": []
  },
  {
    "title": "鹤冲天",
    "author": "贺铸",
    "paragraphs": [
      "冬冬鼓动，花外沈残漏。",
      "华月万枝灯，还清昼。",
      "广陌衣香度，飞盖影、相先后。",
      "个处频回首。",
      "锦房西去，期约武陵西口。",
      "当时早恨欢难偶。",
      "可堪流浪远，分携久。",
      "小畹兰英在，轻付与、何人手。",
      "不似长亭柳。",
      "舞枫眠雨，伴我一春销瘦。"
    ],
    "tags": []
  },
  {
    "title": "小重山",
    "author": "贺铸",
    "paragraphs": [
      "飘径梅英雪未融。",
      "芳菲消息到，杏梢红。",
      "隔年欢事水西东。",
      "凝思久，不语坐书空。",
      "回想夹城中。",
      "采山箫鼓沸，绮罗丛。",
      "钿轮珠网玉花骢。",
      "香陌上，谁与斗春风。"
    ],
    "tags": []
  },
  {
    "title": "六州歌头",
    "author": "贺铸",
    "paragraphs": [
      "少年侠气，交结五都雄。",
      "肝胆洞。",
      "毛发耸。",
      "立谈中。",
      "死生同。",
      "一诺千金重。",
      "推翘勇。",
      "衿豪踪。",
      "轻盖拥。",
      "聊飞鞚。",
      "斗城东。",
      "轰饮酒炉，春色浮寒瓮。",
      "吸海垂虹。",
      "闲呼鹰嗾犬，白羽摘雕弓。",
      "狡穴俄空。",
      "乐匆匆。",
      "似黄粱梦。",
      "辞丹凤。",
      "明月共。",
      "漾孤篷。",
      "官冗从。",
      "怀倥偬。",
      "落尘笼。",
      "薄书从。",
      "鶡弁如云众。",
      "共粗用。",
      "忽奇功。",
      "笳鼓动。",
      "渔阳弄。",
      "思悲翁。",
      "不请长缨，系取天娇种。",
      "剑吼西风。",
      "恨登山临水，手寄七弦桐。",
      "目送归鸿。"
    ],
    "tags": []
  },
  {
    "title": "浣溪沙",
    "author": "贺铸",
    "paragraphs": [
      "翠縠参差拂水风。",
      "暖云如絮扑低空。",
      "丽人波脸觉春融。",
      "缨挂宝钗初促席，檀高微注玉杯红。",
      "芳醪何似此情浓。"
    ],
    "tags": []
  },
  {
    "title": "江城子",
    "author": "贺铸",
    "paragraphs": [
      "麝熏微度绣芙蓉。",
      "翠衾重。",
      "画堂空。",
      "前夜偷期，相见却匆匆。",
      "心事两知何处问，依约是，梦中逢。",
      "坐疑行听竹窗风。",
      "出帘栊。",
      "杳无踪。",
      "已过黄昏，缠动寺楼钟。",
      "暮雨不来春又去，花满地，月朦胧。"
    ],
    "tags": []
  },
  {
    "title": "浪淘沙",
    "author": "贺铸",
    "paragraphs": [
      "一叶忽惊秋。",
      "分付东流。",
      "殷勤为过白苹洲。",
      "洲上小楼帘半卷，应认归舟。",
      "回首恋朋游。",
      "迹去心留。",
      "歌尘萧散梦云收。",
      "惟有尊前曾见月，相伴人愁。"
    ],
    "tags": []
  },
  {
    "title": "木兰花・玉楼春",
    "author": "贺铸",
    "paragraphs": [
      "佩环声认腰肢软。",
      "风里麝熏知近远。",
      "此身常羡玉妆台，得见晓来梳画面。",
      "回廊几步通深院。",
      "一桁绣衣帘不卷。",
      "酒阑歌罢欲黄昏，肠断归巢双燕燕。"
    ],
    "tags": []
  },
  {
    "title": "失调名",
    "author": "贺铸",
    "paragraphs": [
      "罗帷映月，玉研生冰。"
    ],
    "tags": []
  },
  {
    "title": "减字木兰花",
    "author": "贺铸",
    "paragraphs": [
      "簪花照镜。",
      "客鬓萧萧都不整。",
      "拟倩东□。",
      "化作尊前如梦云。",
      "风香月影。",
      "信是瑶台清夜永。",
      "深闭重门。",
      "牵绊刘郎别后魂。"
    ],
    "tags": []
  },
  {
    "title": "凤栖梧・蝶恋花",
    "author": "贺铸",
    "paragraphs": [
      "为问宛溪桥畔柳。",
      "拂水倡条，几赠行人手。",
      "一样叶眉偏解皱。",
      "白绵飞尽因谁瘦。",
      "今日离亭还对酒。",
      "唱断青青，好去休回首。",
      "美阴向人疏似旧。",
      "何须更待秋风后。"
    ],
    "tags": []
  },
  {
    "title": "新念别・夜游宫",
    "author": "贺铸",
    "paragraphs": [
      "湖上兰舟暮发。",
      "扬州梦断灯明灭。",
      "想见琼花开似雪。",
      "帽檐香，玉纤纤，曾为折。",
      "渔管吹还咽。",
      "问何意、煎人愁绝。",
      "江北江南新念别。",
      "掩芳尊，与谁同，今夜月。"
    ],
    "tags": []
  },
  {
    "title": "新荷叶",
    "author": "李清照",
    "paragraphs": [
      "薄露初零，长宵共、永昼分停。",
      "绕水楼台，高耸万丈蓬瀛。",
      "芝兰为寿，相辉映、簪笏盈庭。",
      "花柔玉净，捧觞别有娉婷。",
      "鹤瘦松青，精神与、秋月争明。",
      "德行文章，素驰日下声名。",
      "东山高蹈，虽卿相、不足为荣。",
      "安石须起，要苏天下苍生。"
    ],
    "tags": []
  },
  {
    "title": "蓦山溪",
    "author": "向子諲",
    "paragraphs": [
      "一阳才动，万物生春意。",
      "试与问宫梅，到东阁、花枝第几。",
      "疏疏淡淡，冷艳雪中明，无俗调，有真香，正与人相倚。",
      "非烟非雾，瑞色门阑喜。",
      "再拜引杯长，看两颊、红潮欲起。",
      "天教难老，风鬓绿如云，对玉笥，与芗林，岁岁花前醉。"
    ],
    "tags": []
  },
  {
    "title": "兰陵王",
    "author": "辛弃疾",
    "paragraphs": [
      "恨之极。",
      "恨极销磨不得。",
      "苌弘事，人道后来，其血三年化为碧。",
      "郑人缓也泣。",
      "吾父攻儒助墨。",
      "十年梦，沈痛化余，秋柏之间既为实。",
      "相思重相忆。",
      "被怨结中肠，潜动精魄。",
      "望夫江上岩岩立。",
      "嗟一念中变，后期长绝。",
      "君看启母愤所激。",
      "又俄倾为石。",
      "难敌。",
      "最多力。",
      "甚一忿沈渊，精气为物。",
      "依然困斗牛磨角。",
      "便影入山骨，至今雕琢。",
      "寻思人间，只合化，梦中蝶。"
    ],
    "tags": []
  },
  {
    "title": "临江仙",
    "author": "辛弃疾",
    "paragraphs": [
      "冷雁寒云渠有恨，春风自满余怀。",
      "更教无日不花开。",
      "未须愁菊尽，相次有梅来。",
      "多病近来浑止酒，小槽空压新醅。",
      "青山却自要安排。",
      "不须连日醉，且进两三杯。"
    ],
    "tags": []
  },
  {
    "title": "如梦令",
    "author": "张炎",
    "paragraphs": [
      "隐隐烟痕轻注。",
      "拂拂脂香微度。",
      "十二小红楼，人与玉箫何处。",
      "归去。",
      "归去。",
      "醉插一枝风露。"
    ],
    "tags": []
  },
  {
    "title": "浣溪沙",
    "author": "张炎",
    "paragraphs": [
      "半面妆凝镜里春。",
      "同心带舞掌中身。",
      "因沾弱水褪精神。",
      "冷艳喜寻梅共笑，枯香羞与佩同纫。",
      "湘皋犹有未归人。"
    ],
    "tags": []
  },
  {
    "title": "沁园春",
    "author": "秦观",
    "paragraphs": [
      "宿霭迷空，腻云笼日，昼景渐长。",
      "正兰皋泥润，谁家燕喜，蜜脾香少，触处蜂忙。",
      "尽日无人帘幕挂，更风递游丝时过墙。",
      "微雨后，有桃愁杏怨，红泪淋浪。",
      "风流寸心易感，但依依伫立，回尽柔肠。",
      "念小奁瑶鉴，重匀绛蜡，玉笼金斗，时熨沈香。",
      "柳下相将游冶处，便回首青楼成异乡。",
      "相忆事，纵蛮笺万叠，难写微茫。"
    ],
    "tags": []
  },
  {
    "title": "水龙吟",
    "author": "秦观",
    "paragraphs": [
      "小楼连远横空，下窥绣毂雕鞍骤。",
      "朱帘半卷，单衣初试，清明时候。",
      "破暖轻风，弄晴微雨，欲无还有。",
      "卖花声过尽，斜阳院落，红成阵、飞鸳甃。",
      "玉佩丁东别后。",
      "怅佳期、参差难又。",
      "名缰利锁，天还知道，和天也瘦。",
      "花下重门，柳边深巷，不堪回首。",
      "念多情但有，当时皓月，向人依旧。"
    ],
    "tags": []
  },
  {
    "title": "八六子",
    "author": "秦观",
    "paragraphs": [
      "倚危亭。",
      "恨如芳草，萋萋剗尽还生。",
      "念柳外青骢别后，水边红袂分时，怆然暗惊。",
      "无端天与娉婷。",
      "夜月一帘幽梦，春风十里柔情。",
      "怎奈向、欢娱渐随流水，素弦声断，翠绡香减，那堪片片飞花弄晚，濛濛残雨笼晴。",
      "正销凝。",
      "黄鹂又啼数声。"
    ],
    "tags": []
  },
  {
    "title": "风流子",
    "author": "秦观",
    "paragraphs": [
      "东风吹碧草，年华换、行客老沧洲。",
      "见梅吐旧英，柳摇新绿，恼人春色，还上枝头。",
      "寸心乱，北随云黯黯，东逐水悠悠。",
      "斜日半山，暝烟两岸，数声横笛，一叶扁舟。",
      "青门同携手，前欢记、浑似梦里扬州。",
      "谁念断肠南陌，回首西楼。",
      "算天长地久，有时有尽，奈何绵绵，此恨难休。",
      "拟待倩人说与，生怕人愁。"
    ],
    "tags": []
  },
  {
    "title": "梦扬州",
    "author": "秦观",
    "paragraphs": [
      "晚云收。",
      "正柳塘、烟雨初休。",
      "燕子未归，恻恻清寒如秋。",
      "小阑外、东风软，透绣帷、花蜜香稠。",
      "江南远，人何处，鹧鸪啼破春愁。",
      "长记曾陪燕游。",
      "酬妙舞清歌，丽锦缠头。",
      "殢酒为花，十载因谁淹留。",
      "醉鞭拂面归来晚，望翠楼、帘卷金钩。",
      "佳会阻，离情正乱，频梦扬州。"
    ],
    "tags": []
  },
  {
    "title": "雨中花・夜行船",
    "author": "秦观",
    "paragraphs": [
      "指点虚无征路，醉乘斑虬，远访西极。",
      "正天风吹落，满空寒白。",
      "玉女明星迎笑，何苦自淹尘域。",
      "正火轮飞上，雾卷烟开，洞观金碧。",
      "重重观阁，横枕鳌峰，水面倒衔苍石。",
      "随处有、奇香幽火，杳然难测。",
      "好是蟠桃熟后，阿环偷报消息。",
      "在青天碧海，一枝难遇，占取春色。"
    ],
    "tags": []
  },
  {
    "title": "一丛花",
    "author": "秦观",
    "paragraphs": [
      "年时今夜见师师。",
      "双颊酒红滋。",
      "疏帘半卷微灯外，露华上、烟袅凉风。",
      "簪髻乱抛，偎人不起，弹泪唱新词。",
      "佳期。",
      "谁料久参差。",
      "愁绪暗萦丝。",
      "想应妙舞清歌罢，又还对、秋色嗟咨。",
      "惟有画楼，当时明月，两处照相思。"
    ],
    "tags": []
  },
  {
    "title": "鼓笛慢・水龙吟",
    "author": "秦观",
    "paragraphs": [
      "乱花丛里曾携手，穷艳景，迷欢赏。",
      "到如今谁把，雕鞍锁定，阻游人来往。",
      "好梦随春远，从前事、不堪思想。",
      "念香闺正杳，佳欢未偶，难留恋、空惆怅。",
      "永夜婵娟未满，叹玉楼，几时重上。",
      "那堪万里，却寻归路，指阳关孤唱。",
      "苦恨东流水，桃源路、欲回双桨。",
      "仗何人，细与丁宁问呵，我如今怎向。"
    ],
    "tags": []
  },
  {
    "title": "促拍满路花",
    "author": "秦观",
    "paragraphs": [
      "露颗添花色。",
      "月彩投窗隙。",
      "春思如中酒，恨无力。",
      "洞房咫尺，曾寄情鸾翼。",
      "云散无踪迹。",
      "罗帐薰残，梦回无处寻觅。",
      "轻红腻白。",
      "步步熏兰泽。",
      "约腕金环重，宜妆饰。",
      "未知安否，一向无消息。",
      "不似寻常忆。",
      "忆后教人，片时存济不得。"
    ],
    "tags": []
  },
  {
    "title": "长相思",
    "author": "秦观",
    "paragraphs": [
      "铁瓮城高，蒜山渡阔，干云十二层楼。",
      "开尊待月，掩箔披风，依然灯火扬州。",
      "绮陌南头。",
      "记歌名宛转，乡号温柔。",
      "曲槛俯清流。",
      "想花阴、谁系兰舟。",
      "念凄绝秦弦，感深荆赋，相望几许凝愁。",
      "勤勤裁尺素，奈双鱼、难渡瓜洲。",
      "晓鉴堪羞。",
      "潘鬓点、吴霜渐稠。",
      "幸于飞、鸳鸯未老，不应同是悲秋。"
    ],
    "tags": []
  },
  {
    "title": "江城子",
    "author": "秦观",
    "paragraphs": [
      "西城杨柳弄春柔。",
      "动离忧。",
      "泪难收。",
      "犹记多情，曾为系归舟。",
      "碧野朱桥当日事，人不见，水空流。",
      "韶华不为少年留。",
      "恨悠悠。",
      "几时休。",
      "飞絮落花时候、一登楼。",
      "便做春江都是泪，流不尽，许多愁。"
    ],
    "tags": []
  },
  {
    "title": "满园花・促拍满路花",
    "author": "秦观",
    "paragraphs": [
      "一向沈吟久。",
      "泪珠盈襟袖。",
      "我当初不和、苦撋就。",
      "惯纵得软顽，见底心先有。",
      "行待痴心守。",
      "甚捻著脉子，倒把人来僝僽。",
      "近日来、非常罗皂丑。",
      "佛也须眉皱。",
      "怎掩得众人口。",
      "待收了孛罗，罢了从来斗。",
      "从今后。",
      "休道共我，梦见也、不能得句。"
    ],
    "tags": []
  },
  {
    "title": "迎春乐",
    "author": "秦观",
    "paragraphs": [
      "菖蒲叶叶知多少。",
      "惟有个、蜂儿妙。",
      "雨晴红粉齐开了。",
      "露一点、娇黄小。",
      "早是被、晓风力暴。",
      "更春共、斜阳俱老。",
      "怎得香香深处，作个蜂儿抱。"
    ],
    "tags": []
  },
  {
    "title": "鹊桥仙",
    "author": "秦观",
    "paragraphs": [
      "纤云弄巧，飞星传恨，银汉迢迢暗度。",
      "金风玉露一相逢，便胜却、人间无数。",
      "柔情似水，佳期如梦，忍顾鹊桥归路。",
      "两情若是长久时，又岂在、朝朝暮暮。"
    ],
    "tags": []
  },
  {
    "title": "菩萨蛮",
    "author": "秦观",
    "paragraphs": [
      "虫声泣露惊秋枕。",
      "罗帏泪湿鸳鸯锦。",
      "独卧玉肌凉。",
      "残更与恨长。",
      "阴风翻翠幔。",
      "雨涩灯花暗。",
      "毕竟不成眠。",
      "鸦啼金井寒。"
    ],
    "tags": []
  },
  {
    "title": "减字木兰花",
    "author": "秦观",
    "paragraphs": [
      "天涯旧恨。",
      "独自凄凉人不问。",
      "欲见回肠。",
      "断尽金炉小篆香。",
      "黛峨长敛。",
      "任是春风吹不展。",
      "困倚危楼。",
      "过尽飞鸿字字愁。"
    ],
    "tags": []
  },
  {
    "title": "木兰花・玉楼春",
    "author": "秦观",
    "paragraphs": [
      "秋容老尽芙蓉院。",
      "草上霜花匀似翦。",
      "西楼促坐酒杯深，风压绣帘香不卷。",
      "玉纤慵整银筝雁。",
      "红袖时笼金鸭暖。",
      "岁华一任委西风，独有春红留醉脸。"
    ],
    "tags": []
  },
  {
    "title": "画堂春",
    "author": "秦观",
    "paragraphs": [
      "落红铺尽水平池。",
      "弄晴小雨霏霏。",
      "杏园憔悴杜鹃啼。",
      "无奈春归。",
      "柳外画楼独上，凭阑手拈花枝。",
      "放花无语对斜晖。",
      "此恨谁知。"
    ],
    "tags": []
  },
  {
    "title": "千秋岁",
    "author": "秦观",
    "paragraphs": [
      "水边沙外。",
      "城郭春寒退。",
      "花影乱，莺声碎。",
      "飘零疏酒盏，离别宽衣带。",
      "人不见，碧云暮合空相对。",
      "忆昔西池会。",
      "鹓鹭同飞盖。",
      "携手处，今谁在。",
      "日边清梦断，镜里朱颜改。",
      "春去也，飞红万点愁如海。"
    ],
    "tags": []
  },
  {
    "title": "踏莎行",
    "author": "秦观",
    "paragraphs": [
      "雾失楼台，月迷津渡。",
      "桃源望断无寻处。",
      "可堪孤馆闭春寒，杜鹃声里斜阳暮。",
      "驿寄梅花，鱼传尺素。",
      "砌成此恨无重数。",
      "郴江幸自绕郴山，为谁流下潇湘去。"
    ],
    "tags": []
  },
  {
    "title": "蝶恋花",
    "author": "秦观",
    "paragraphs": [
      "晓日窥轩双燕语。",
      "似与佳人，共惜春将暮。",
      "屈指艳阳都几许。",
      "可无时霎闲风雨。",
      "流水落花无问处。",
      "只有飞云，冉冉来还去。",
      "持酒劝云云且住。",
      "凭君碍断春归路。"
    ],
    "tags": []
  },
  {
    "title": "调笑令",
    "author": "秦观",
    "paragraphs": [
      "恋恋。",
      "楼中燕。",
      "燕子楼空春色晚。",
      "将军一去音容远。",
      "空锁楼中深怨。",
      "春风重到人不见。",
      "十二阑干倚遍。"
    ],
    "tags": []
  },
  {
    "title": "一斛珠",
    "author": "秦观",
    "paragraphs": [
      "碧云寥廓。",
      "倚阑怅望情离索。",
      "悲秋自怯罗衣薄。",
      "晓镜空悬，懒把青丝掠。",
      "江山满眼今非昨。",
      "纷纷木叶风中落。",
      "别巢燕子辞帘幕。",
      "有意东君，故把红丝缚。"
    ],
    "tags": []
  },
  {
    "title": "第一花・鹧鸪天",
    "author": "贺铸",
    "paragraphs": [
      "豆蔻梢头莫漫夸。",
      "春风十里旧繁华。",
      "金缕玉蕊皆殊艳，别有倾城第一花。",
      "春雀舫，紫云车。",
      "暗期归路指烟霞。",
      "无端却似堂前燕，飞入寻常百姓家。"
    ],
    "tags": []
  },
  {
    "title": "阳羡歌・踏莎行",
    "author": "贺铸",
    "paragraphs": [
      "山秀芙蓉，溪明罨画。",
      "真游洞穴沧波下。",
      "临风慨想斩蛟灵，长桥千载犹横跨。",
      "解组投簪，求田问舍。",
      "黄鸡白酒渝樵社。",
      "元龙非复少时豪，耳根清静功名话。"
    ],
    "tags": []
  },
  {
    "title": "苗而秀・采桑子",
    "author": "贺铸",
    "paragraphs": [
      "吴都佳丽苗而秀。",
      "燕样腰身。",
      "按舞华茵。",
      "促遍凉州、罗袜未生尘。",
      "□□□□□□透。",
      "歌怨眉颦。",
      "张燕宜频。",
      "□□□□、□□□□□。"
    ],
    "tags": []
  },
  {
    "title": "弄珠英・蓦山溪",
    "author": "贺铸",
    "paragraphs": [
      "楚乡新岁。",
      "不放残寒退。",
      "月晓桂娥闲，弄珠英、因风委坠。",
      "清淮铺练，十二玉峰前，上帘栊，招佳丽。",
      "置酒成高会。",
      "江南芳信，目断何人寄。",
      "应占镜边春，想晨妆、膏浓压翠。",
      "此时乘兴，半道忍回桡，五云溪，门深闭。",
      "碧月长相对。"
    ],
    "tags": []
  },
  {
    "title": "菩萨蛮",
    "author": "贺铸",
    "paragraphs": [
      "虚堂向壁青灯灭。",
      "觉来惊见横窗月。",
      "起看月平西。",
      "城头乌夜啼。",
      "兰衾羞更入。",
      "敧枕偷声泣。",
      "肠断数残更。",
      "望明天未明。"
    ],
    "tags": []
  },
  {
    "title": "忆仙姿・如梦令",
    "author": "贺铸",
    "paragraphs": [
      "彩舫解维官柳。",
      "楼上谁家红袖。",
      "团扇弄微风，如为行人招手。",
      "回首。",
      "回首。",
      "云断武陵溪口。"
    ],
    "tags": []
  },
  {
    "title": "蓦山溪",
    "author": "贺铸",
    "paragraphs": [
      "画桥流水，宛是南州路。",
      "转柁绿杨湾，恍然间、青楼旧处。",
      "回肠断尽，犹剩尔多愁，记新声，怀昵语。",
      "依约对眉宇。",
      "袜罗香在，祗欠莲随步。",
      "无物比朝云，恨难续、高唐后赋。",
      "迢遥此夜，泪枕不成眠，月侵窗，灯映户。",
      "应见可怜许。"
    ],
    "tags": []
  },
  {
    "title": "渡江云",
    "author": "周邦彦",
    "paragraphs": [
      "晴岚低楚甸，暖回雁翼，阵势起平沙。",
      "骤惊春在眼，借问何时，委曲到山家。",
      "涂香晕色，盛粉饰、争作妍华。",
      "千万丝、陌头杨柳，渐渐可藏鸦。",
      "堪嗟。",
      "清江东注，画舸西流，指长安日下。",
      "愁宴阑，风翻旗尾，潮溅乌纱。",
      "今宵正对初弦月，傍水驿，深舣蒹葭。",
      "沈恨处，时时自剔灯花。"
    ],
    "tags": []
  },
  {
    "title": "荔枝香近・荔枝香",
    "author": "周邦彦",
    "paragraphs": [
      "照水残红零乱，风唤去。",
      "尽日测测轻寒，帘底吹香雾。",
      "黄昏客枕无憀，细响当窗雨。",
      "看两两相依燕新乳。",
      "楼下水，渐绿遍、行舟浦。",
      "暮往朝来，心逐片帆轻举。",
      "何日迎门，小槛朱笼报鹦鹉。",
      "共剪西窗蜜炬。"
    ],
    "tags": []
  },
  {
    "title": "还京乐",
    "author": "周邦彦",
    "paragraphs": [
      "禁烟近，触处、浮香秀色相料理。",
      "正泥花时候，奈何客里，光阴虚费。",
      "望箭波无际。",
      "迎风漾日黄云委。",
      "任去远，中有万点，相思清泪。",
      "到长淮底。",
      "过当时楼下，殷勤为说，春来羁旅况味。",
      "堪嗟误约乖期，向天涯、自看桃李。",
      "想而今、应恨墨盈笺，愁妆照水。",
      "怎得青鸾翼，飞归教见憔悴。"
    ],
    "tags": []
  },
  {
    "title": "扫地花・扫地游",
    "author": "周邦彦",
    "paragraphs": [
      "晓阴翳日，正雾霭烟横，远迷平楚。",
      "暗黄万缕。",
      "听鸣禽按曲，小腰欲舞。",
      "细绕回堤，驻马河桥避雨。",
      "信流去。",
      "想一叶怨题，今在何处。",
      "春事能几许。",
      "任占地持杯，扫花寻路。",
      "泪珠溅俎。",
      "叹将愁度日，病伤幽素。",
      "恨入金徽，见说文君更苦。",
      "黯凝伫。",
      "掩重关、遍城锺鼓。"
    ],
    "tags": []
  },
  {
    "title": "玲珑四犯",
    "author": "周邦彦",
    "paragraphs": [
      "秾李夭桃，是旧日潘郎，亲试春艳。",
      "自别河阳，长负露房烟脸。",
      "憔悴鬓点吴霜，念想梦魂飞乱。",
      "叹画阑玉砌都换。",
      "才始有缘重见。",
      "夜深偷展香罗荐。",
      "暗窗前、醉眠葱茜。",
      "浮花浪蕊都相识，谁更曾抬眼。",
      "休问旧色旧香，但认取、芳心一点。",
      "又片时一阵，风雨恶，吹分散。"
    ],
    "tags": []
  },
  {
    "title": "丹凤吟",
    "author": "周邦彦",
    "paragraphs": [
      "迤逦春光无赖，翠藻翻池，黄蜂游阁。",
      "朝来风暴，飞絮乱投帘幕。",
      "生憎暮景，倚墙临岸，杏靥夭斜，榆钱轻薄。",
      "昼永惟思傍枕，睡起无憀，残照犹在亭角。",
      "况是别离气味，坐来但觉心绪恶。",
      "痛引浇愁酒，奈愁浓如酒，无计消铄。",
      "那堪昏暝，簌簌半檐花落。",
      "弄粉调朱柔素手，问何时重握。",
      "此时此意，长怕人道著。"
    ],
    "tags": []
  },
  {
    "title": "满江红",
    "author": "周邦彦",
    "paragraphs": [
      "昼日移阴，揽衣起、春帷睡足。",
      "临宝鉴，绿云撩乱，未忺妆束。",
      "蝶粉蜂黄都褪了，枕痕一线红生肉。",
      "背画栏、脉脉悄无言，寻棋局。",
      "重会面，犹未卜。",
      "无限事，萦心曲。",
      "想秦筝依旧，尚鸣金屋。",
      "芳草连天迷远望，宝香熏被成孤宿。",
      "最苦是、蝴蝶满园飞，无人扑。"
    ],
    "tags": []
  },
  {
    "title": "西平乐",
    "author": "周邦彦",
    "paragraphs": [
      "稚柳苏晴，故溪歇雨，川迥未觉春赊。",
      "驼褐寒侵，正怜初日，轻阴抵死须遮。",
      "叹事逐孤鸿尽去，身与塘蒲共晚，争知向此，征途迢递，伫立尘沙。",
      "追念朱颜翠发，曾到处、故地使人嗟。",
      "道连三楚，天低四野，乔木依前，临路敧斜。",
      "重慕想，东陵晦迹，彭泽归来，左右琴书自乐，松菊相依，何况风流鬓未华。",
      "多谢故人，亲驰郑驿，时倒融尊，劝此淹留，共过芳时，翻令倦客思家。"
    ],
    "tags": []
  },
  {
    "title": "忆旧游",
    "author": "周邦彦",
    "paragraphs": [
      "记愁横浅黛，泪洗红铅，门掩秋宵。",
      "坠叶惊离思，听寒蜇夜泣，乱雨潇潇。",
      "凤钗半脱云鬓，窗影烛光摇。",
      "渐暗竹敲凉，疏荧照晚，两地魂销。",
      "迢迢。",
      "问音信，道径底花阴，时认鸣镳。",
      "也拟临朱户，叹因郎憔悴，羞见郎招。",
      "旧巢更有新燕，杨柳拂河桥。",
      "但满目京尘，东风竟日吹露桃。"
    ],
    "tags": []
  },
  {
    "title": "蓦山溪",
    "author": "周邦彦",
    "paragraphs": [
      "湖平春水，菱荇萦船尾。",
      "空翠入衣襟，拊轻桹、游鱼惊避。",
      "晚来潮上，迤逦没沙痕，山四倚。",
      "云渐起。",
      "鸟度屏风里。",
      "周郎逸兴，黄帽侵云水。",
      "落日媚沧洲，泛一棹、夷犹未已。",
      "玉箫金管，不共美人游，因个甚，烟雾底。",
      "独爱莼羹美。"
    ],
    "tags": []
  },
  {
    "title": "少年游",
    "author": "周邦彦",
    "paragraphs": [
      "南都石黛扫晴山。",
      "衣薄耐朝寒。",
      "一夕东风，海棠花谢，楼上卷帘看。",
      "而今丽日明如洗，南陌暖雕鞍。",
      "旧赏园林，喜无风雨，春鸟报平安。"
    ],
    "tags": []
  },
  {
    "title": "秋蕊香",
    "author": "周邦彦",
    "paragraphs": [
      "乳鸭池塘水暖。",
      "风紧柳花迎面。",
      "午妆粉指印窗眼。",
      "曲里长眉翠浅。",
      "问知社日停针线。",
      "探新燕。",
      "宝钗落枕春梦远。",
      "帘影参差满院。"
    ],
    "tags": []
  },
  {
    "title": "渔家傲",
    "author": "周邦彦",
    "paragraphs": [
      "灰暖香融销永昼。",
      "蒲萄架上春藤秀。",
      "曲角栏干群雀斗。",
      "清明后。",
      "风梳万缕亭前柳。",
      "日照钗梁光欲溜。",
      "循阶竹粉沾衣袖。",
      "拂拂面红如著酒。",
      "沈吟久。",
      "昨宵正是来时候。"
    ],
    "tags": []
  },
  {
    "title": "南乡子",
    "author": "周邦彦",
    "paragraphs": [
      "晨色动妆楼。",
      "短烛荧荧悄未收。",
      "自在开帘风不定，飕飕。",
      "池面冰澌趁水流。",
      "早起怯梳头。",
      "欲绾云鬟又却休。",
      "不会沈吟思底事，凝眸。",
      "两点春山满镜愁。"
    ],
    "tags": []
  },
  {
    "title": "望江南・忆江南",
    "author": "周邦彦",
    "paragraphs": [
      "游妓散，独自绕回堤。",
      "芳草怀烟迷水曲，密云衔雨暗城西。",
      "九陌未沾泥。",
      "桃李下，春晚未成蹊。",
      "墙外见花寻路转，柳阴行马过莺啼。",
      "无处不凄凄。"
    ],
    "tags": []
  },
  {
    "title": "浣溪沙",
    "author": "周邦彦",
    "paragraphs": [
      "争挽桐花两鬓垂。",
      "小妆弄影照清池。",
      "出帘踏袜趁蜂儿。",
      "跳脱添金双腕重，琵琶拨尽四弦悲。",
      "夜寒谁肯剪春衣。"
    ],
    "tags": []
  },
  {
    "title": "迎春乐",
    "author": "周邦彦",
    "paragraphs": [
      "清池小圃开云屋。",
      "结春伴、往来熟。",
      "忆年时，纵酒杯行速。",
      "看月上、归禽宿。",
      "墙里修篁森似束。",
      "记名字、曾刊新绿。",
      "见说别来长，沿翠藓、封寒玉。"
    ],
    "tags": []
  },
  {
    "title": "塞翁吟",
    "author": "周邦彦",
    "paragraphs": [
      "暗叶啼风雨，窗外晓色珑璁。",
      "散水麝，小池东。",
      "乱一岸芙蓉。",
      "蕲州簟展双纹浪，轻帐翠缕如空。",
      "梦念远别、泪痕重。",
      "淡铅脸斜红。",
      "忡忡。",
      "嗟憔悴、新宽带结，羞艳冶、都销镜中。",
      "有蜀纸、堪凭寄恨，等今夜、洒血书词，剪浊亲封。",
      "菖蒲渐老，早晚成花，教见薰风。"
    ],
    "tags": []
  },
  {
    "title": "三部乐",
    "author": "周邦彦",
    "paragraphs": [
      "浮玉飞琼，向邃馆静轩，倍增清绝。",
      "夜窗垂练，何用交光明月。",
      "近闻道、官阁多梅，趁暗香未远，冻蕊初发。",
      "倩谁摘取，寄赠情人桃叶。",
      "回文近传锦字，道为君瘦损，是人都说。",
      "祆知染红著手，胶梳粘发。",
      "转思量、镇长堕睫。",
      "都只为、情深意切。",
      "欲报消息，无一句、堪愈愁结。"
    ],
    "tags": []
  },
  {
    "title": "早梅芳・喜迁莺",
    "author": "周邦彦",
    "paragraphs": [
      "花竹深，房栊好。",
      "夜阒无人到。",
      "隔窗寒雨，向壁孤灯弄馀照。",
      "泪多罗袖重，意密莺声小。",
      "正魂惊梦怯，门外已知晓。",
      "去难留，话未了。",
      "早促登长道。",
      "风披宿雾，露洗初阳射林表。",
      "乱愁迷远览，苦语萦怀抱。",
      "谩回头，更堪归路杳。"
    ],
    "tags": []
  },
  {
    "title": "花心动",
    "author": "周邦彦",
    "paragraphs": [
      "帘卷青楼，东风暖，杨花乱飘晴昼。",
      "兰袂褪香，罗帐褰红，绣枕旋移相就。",
      "海棠花谢春融暖，偎人恁、娇波频溜。",
      "象床稳，鸳衾谩展，浪翻红绉。",
      "一夜情浓似酒。",
      "香汗渍鲛绡，几番微透。",
      "鸾困凤慵，娅姹双眉，画也画应难就。",
      "问伊可煞□人厚。",
      "梅萼露、胭脂檀口。",
      "从此后、纤腰为郎管瘦。"
    ],
    "tags": []
  },
  {
    "title": "孤雁儿・御街行",
    "author": "李清照",
    "paragraphs": [
      "藤床纸帐朝眠起。",
      "说不尽、无佳思。",
      "沈香断续玉炉寒，伴我情怀如水。",
      "笛里三弄，梅心惊破，多少春情意。",
      "小风疏雨萧萧地。",
      "又催下、千行泪。",
      "吹箫人去玉楼空，肠断与谁同倚。",
      "一枝折得，人间天上，没个人堪寄。"
    ],
    "tags": []
  },
  {
    "title": "满庭霜・满庭芳",
    "author": "李清照",
    "paragraphs": [
      "小阁藏春，闲窗锁昼，画堂无限深幽。",
      "篆香烧尽，日影下帘钩。",
      "手种江梅更好，又何必、临水登楼。",
      "无人到，寂寥浑似，何逊在扬州。",
      "从来，知韵胜，难堪雨籍，不耐风柔。",
      "更谁家横笛，吹动浓愁。",
      "莫恨香消雪减，须信道、扫迹情留。",
      "难言处，良宵淡月，疏影尚风流。"
    ],
    "tags": []
  },
  {
    "title": "玉楼春",
    "author": "李清照",
    "paragraphs": [
      "红酥肯放琼苞碎。",
      "探著南枝开遍未。",
      "不知酝藉几多香，但见包藏无限意。",
      "道人憔悴春窗底。",
      "闷损阑干愁不倚。",
      "要来小酌便来休，未必明朝风不起。"
    ],
    "tags": []
  },
  {
    "title": "渔家傲",
    "author": "李清照",
    "paragraphs": [
      "雪里已知春信至。",
      "寒梅点缀琼枝腻。",
      "香脸半开娇旖旎。",
      "当庭际。",
      "玉人浴出新妆洗。",
      "造化可能偏有意。",
      "故教明月玲珑地。",
      "共赏金尊沈绿蚁。",
      "莫辞醉。",
      "此花不与群花比。"
    ],
    "tags": []
  },
  {
    "title": "清平乐",
    "author": "李清照",
    "paragraphs": [
      "年年雪里。",
      "常插梅花醉。",
      "挼尽梅花无好意。",
      "赢得满衣清泪。",
      "今年海角天涯。",
      "萧萧两鬓生华。",
      "看取晚来风势，故应难看梅花。"
    ],
    "tags": []
  },
  {
    "title": "南歌子",
    "author": "李清照",
    "paragraphs": [
      "天上星河转，人间帘幕垂。",
      "凉生枕簟泪痕滋。",
      "起解罗衣、聊问夜何其。",
      "翠贴莲蓬小，金销藕叶稀。",
      "旧时天气旧时衣。",
      "只有情怀、不似旧家时。"
    ],
    "tags": []
  },
  {
    "title": "转调满庭芳・满庭芳",
    "author": "李清照",
    "paragraphs": [
      "芳草池塘，绿阴庭院，晚晴寒透窗纱。",
      "□□金锁，管是客来唦。",
      "寂寞尊前席上，惟□、海角天涯。",
      "能留否，酴醿落尽，犹赖有□□。",
      "当年，曾胜赏，生香薰袖，活火分茶。",
      "□□□龙骄马，流水轻车。",
      "不怕风狂雨骤，恰才称、煮酒残花。",
      "如今也，不成怀抱，得似旧时那。"
    ],
    "tags": []
  },
  {
    "title": "如梦令",
    "author": "李清照",
    "paragraphs": [
      "常记溪亭日暮。",
      "沈醉不知归路。",
      "兴尽晚回舟，误入藕花深处。",
      "争渡。",
      "争渡。",
      "惊起一滩鸥鹭。"
    ],
    "tags": []
  },
  {
    "title": "多丽",
    "author": "李清照",
    "paragraphs": [
      "小楼寒，夜长帘幕低垂。",
      "恨萧萧、无情风雨，夜来揉损琼肌。",
      "也不似、贵妃醉脸，也不似、孙寿愁眉。",
      "韩令偷香，徐娘傅粉，莫将比拟未新奇。",
      "细看取、屈平陶令，风韵正相宜。",
      "微风起，清芬酝籍，不减酴醿。",
      "渐秋阑、雪清玉瘦，向人无限依依。",
      "似愁凝、汉皋解佩，似泪洒、纨扇题诗。",
      "朗月清风，浓烟暗雨，天教憔悴度芳姿。",
      "纵爱惜、不知从此，留得几多时。",
      "人情好，何须更忆，泽畔东篱。"
    ],
    "tags": []
  },
  {
    "title": "菩萨蛮",
    "author": "李清照",
    "paragraphs": [
      "风柔日薄春犹早。",
      "夹衫乍著心情好。",
      "睡起觉微寒。",
      "梅花鬓上残。",
      "故乡何处是。",
      "忘了除非醉。",
      "沈水卧时烧。",
      "香消酒未消。"
    ],
    "tags": []
  },
  {
    "title": "浣溪沙",
    "author": "李清照",
    "paragraphs": [
      "莫许杯深琥珀浓。",
      "未成沈醉意先融。",
      "□□已应晚来风。",
      "瑞脑香消魂梦断，辟寒金小髻鬟松。",
      "醒时空对烛花红。"
    ],
    "tags": []
  },
  {
    "title": "一剪梅・一翦梅",
    "author": "李清照",
    "paragraphs": [
      "红藕香残玉簟秋。",
      "轻解罗裳，独上兰舟。",
      "雪中谁寄锦书来，雁字回时，月满西楼。",
      "花自飘零水自流。",
      "一种相思，两处闲愁。",
      "此情无计可消除，才下眉头，却上心头。"
    ],
    "tags": []
  },
  {
    "title": "蝶恋花",
    "author": "李清照",
    "paragraphs": [
      "泪湿罗衣脂粉满。",
      "四叠阳关，唱到千千遍。",
      "人道山长山又断。",
      "萧萧微雨闻孤馆。",
      "惜别伤离方寸乱。",
      "忘了临行，酒盏深和浅。",
      "好把音书凭过雁。",
      "东来不似蓬莱远。"
    ],
    "tags": []
  },
  {
    "title": "鹧鸪天",
    "author": "李清照",
    "paragraphs": [
      "寒日萧萧上锁窗。",
      "梧桐应恨夜来霜。",
      "酒阑更喜团茶苦，梦断偏宜瑞脑香。",
      "秋已尽，日犹长。",
      "仲宣怀远更凄凉。",
      "不如随分尊前醉，莫负东篱菊蕊黄。"
    ],
    "tags": []
  },
  {
    "title": "小重山",
    "author": "李清照",
    "paragraphs": [
      "春到长门春草青。",
      "江梅些子破，未开匀。",
      "碧云笼碾玉成尘。",
      "留晓梦，惊破一瓯春。",
      "花影压重门。",
      "疏帘铺淡月，好黄昏。",
      "二年三度负东君。",
      "归来也，著意过今春。"
    ],
    "tags": []
  },
  {
    "title": "怨王孙・忆王孙",
    "author": "李清照",
    "paragraphs": [
      "湖上风来波浩渺。",
      "秋已暮、红稀香少。",
      "水光山色与人亲，说不尽、无穷好。",
      "莲子已成荷叶老。",
      "青露洗、苹花汀草。",
      "眠沙鸥鹭不回头，似也恨、人归早。"
    ],
    "tags": []
  },
  {
    "title": "临江仙",
    "author": "李清照",
    "paragraphs": [
      "庭院深深深几许，云窗雾阁常扃。",
      "柳梢梅萼渐分明。",
      "春归秣陵树，人客远安城。",
      "感月吟风多少事，如今老去无成。",
      "谁怜憔悴更凋零。",
      "试灯无意思，踏雪没心情。"
    ],
    "tags": []
  },
  {
    "title": "好事近",
    "author": "李清照",
    "paragraphs": [
      "风定落花深，帘外拥红堆雪。",
      "长记海棠开后，正是伤春时节。",
      "酒阑歌罢玉尊空，青缸暗明灭。",
      "魂梦不堪幽怨，更一声啼鴂。"
    ],
    "tags": []
  },
  {
    "title": "诉衷情",
    "author": "李清照",
    "paragraphs": [
      "夜来沈醉卸妆迟。",
      "梅萼插残枝。",
      "酒醒熏破春睡，梦远不成归。",
      "人悄悄，月依依。",
      "翠帘垂。",
      "更挼残芯，更拈馀香，更得些时。"
    ],
    "tags": []
  },
  {
    "title": "行香子",
    "author": "李清照",
    "paragraphs": [
      "草际鸣蛩。",
      "惊落梧桐。",
      "正人间、天上愁浓。",
      "云阶月地，关锁千重。",
      "纵浮槎来，浮槎去，不相逢。",
      "星桥鹊驾，经年才见，想离情、别恨难穷。",
      "牵牛织女，莫是离中。",
      "甚霎儿晴，霎儿雨，霎儿风。"
    ],
    "tags": []
  },
  {
    "title": "失调名",
    "author": "李清照",
    "paragraphs": [
      "犹将歌扇向人遮。",
      "水晶山枕象牙床。",
      "彩云易散月长亏。",
      "几多深恨断人肠。",
      "罗衣消尽恁时香。",
      "闲愁也似月明多。",
      "直送凄凉到画屏。"
    ],
    "tags": []
  },
  {
    "title": "长寿乐",
    "author": "李清照",
    "paragraphs": [
      "微寒应候。",
      "望日边六叶，阶蓂初秀。",
      "爱景欲挂扶桑，漏残银箭，杓回摇斗。",
      "庆高闳此际，掌上一颗明珠剖。",
      "有令容淑质，归逢佳偶。",
      "到如今，昼锦满堂贵胄。",
      "荣耀，文步紫禁，一一金章绿绶。",
      "更值棠棣连阴，虎符熊轼，夹河分守。",
      "况青云咫尺，朝暮重入承明后。",
      "看彩衣争献，兰羞玉酎。",
      "祝千龄，借指松椿比寿。"
    ],
    "tags": []
  },
  {
    "title": "望江南・忆江南",
    "author": "向子諲",
    "paragraphs": [
      "微雨过，庭院净无尘。",
      "天上秋期明日是，人间月影十分清，真不负佳辰。",
      "称寿处，香雾绕花身。",
      "玉兔已成千岁药，桂华更与一枝新。",
      "喜气满重闉。"
    ],
    "tags": []
  },
  {
    "title": "赤壁词・念奴娇",
    "author": "陆游",
    "paragraphs": [
      "禁门锺晓，忆君来朝路，初翔鸾鹄。",
      "西府中台推独步，行对金莲宫烛。",
      "蹙绣华鞯，仙葩宝带，看即飞腾速。",
      "人生难料，一尊此地相属。",
      "回首紫陌青门，西湖闲院，锁千梢修竹。",
      "素壁栖鸦应好在，残梦不堪重续。",
      "岁月惊心，功名看镜，短鬓无多绿。",
      "一欢休惜，与君同醉浮玉。"
    ],
    "tags": [
      "西湖"
    ]
  },
  {
    "title": "浣溪沙",
    "author": "陆游",
    "paragraphs": [
      "懒向沙头醉玉瓶。",
      "唤君同赏小窗明。",
      "夕阳吹角最关情。",
      "忙日苦多闲日少，新愁常续旧愁生。",
      "客中无伴怕君行。"
    ],
    "tags": []
  },
  {
    "title": "青玉案",
    "author": "陆游",
    "paragraphs": [
      "西风挟雨声翻浪。",
      "恰洗尽、黄茅瘴。",
      "老惯人间齐得丧。",
      "千岩高卧，五湖归棹，替却凌烟像。",
      "故人小驻平戎帐。",
      "白羽腰间气何壮。",
      "我老渔樵君将相。",
      "小槽红酒，晚香丹荔，记取蛮江上。"
    ],
    "tags": []
  },
  {
    "title": "水调歌头",
    "author": "陆游",
    "paragraphs": [
      "江左占形胜，最数古徐州。",
      "连山如画，佳处缥渺著危楼。",
      "鼓角临风悲壮，烽火连空明灭，往事忆孙刘。",
      "千里曜戈甲，万灶宿貔貅。",
      "露沾草，风落木，岁方秋。",
      "使君宏放，谈笑洗尽古今愁。",
      "不见襄阳登览，磨灭游人无数，遗恨黯难收。",
      "叔子独千载，名与汉江流。"
    ],
    "tags": []
  },
  {
    "title": "浪淘沙",
    "author": "陆游",
    "paragraphs": [
      "绿树暗长亭。",
      "几把离尊。",
      "阳关常恨不堪闻。",
      "何况今朝秋色里，身是行人。",
      "清泪浥罗巾。",
      "各自消魂。",
      "一江离恨恰平分。",
      "安得千寻横铁锁，截断烟津。"
    ],
    "tags": []
  },
  {
    "title": "定风波",
    "author": "陆游",
    "paragraphs": [
      "敧帽垂鞭送客回。",
      "小桥流水一枝梅。",
      "衰病逢春都不记。",
      "谁谓。",
      "幽香却解逐人来。",
      "安得身闲频置酒。",
      "携手。",
      "与君看到十分开。",
      "少壮相从今雪鬓。",
      "因甚。",
      "流年羁恨两相催。"
    ],
    "tags": []
  },
  {
    "title": "南乡子",
    "author": "陆游",
    "paragraphs": [
      "归梦寄吴樯。",
      "水驿江程去路长。",
      "想见芳洲初系缆，斜阳。",
      "烟树参差认武昌。",
      "愁鬓点新霜。",
      "曾是朝衣染御香。",
      "重到故乡交旧少，凄凉。",
      "却恐它乡胜故乡。"
    ],
    "tags": []
  },
  {
    "title": "满江红",
    "author": "陆游",
    "paragraphs": [
      "危堞朱栏，登览处、一江秋色。",
      "人正似、征鸿社燕，几番轻别。",
      "缱绻难忘当日语，凄凉又作它乡客。",
      "问鬓边、都有几多丝，真堪织。",
      "杨柳院，秋千陌。",
      "无限事，成虚掷。",
      "如今何处也，梦魂难觅。",
      "金鸭微温香缥渺，锦茵初展情萧瑟。",
      "料也应、红泪伴秋霖，灯前滴。"
    ],
    "tags": []
  },
  {
    "title": "感皇恩",
    "author": "陆游",
    "paragraphs": [
      "春色到人间，彩旛初戴。",
      "正好春盘细生菜。",
      "一般日月，只有仙家偏耐。",
      "雪霜从点鬓，朱颜在。",
      "温诏鼎来，延英催对。",
      "凤阁鸾台看除拜。",
      "对衣裁稳，恰称球纹新带。",
      "个时方旋了、功名债。"
    ],
    "tags": []
  },
  {
    "title": "好事近",
    "author": "陆游",
    "paragraphs": [
      "羁雁未成归，肠断宝筝零落。",
      "那更冻醪无力，似故人情薄。",
      "瘴云蛮雨暗孤城，身在楚山角。",
      "烦问剑南消息，怕还成疏索。"
    ],
    "tags": []
  },
  {
    "title": "鹧鸪天",
    "author": "陆游",
    "paragraphs": [
      "家住东吴近帝乡。",
      "平生豪举少年场。",
      "十千沽酒青楼上，百万呼卢锦瑟傍。",
      "身易老，恨难忘。",
      "尊前赢得是凄凉。",
      "君归为报京华旧，一事无成两鬓霜。"
    ],
    "tags": []
  },
  {
    "title": "蝶恋花",
    "author": "陆游",
    "paragraphs": [
      "陌上箫声寒食近。",
      "雨过园林，花气浮芳润。",
      "千里斜阳锺欲瞑。",
      "凭高望断南楼信。",
      "海角天涯行略尽。",
      "三十年间，无处无遗恨。",
      "天若有情终欲问。",
      "忍教霜点相思鬓。"
    ],
    "tags": []
  },
  {
    "title": "乌夜啼",
    "author": "陆游",
    "paragraphs": [
      "我校丹台玉字，君书蕊殿云篇。",
      "锦官城里重相遇，心事两依然。",
      "携酒何妨处处，寻梅共约年年。",
      "细思上界多官府，且作地行仙。"
    ],
    "tags": []
  },
  {
    "title": "隔浦莲近拍",
    "author": "陆游",
    "paragraphs": [
      "飞花如趁燕子。",
      "直度帘栊里。",
      "帐掩香云暖，金笼鹦鹉惊起。",
      "凝恨慵梳洗。",
      "妆台畔，蘸粉纤纤指。",
      "宝钗坠。",
      "才醒又困，厌厌中酒滋味。",
      "墙头柳暗，过尽一年春事。",
      "罨画高楼怕独倚。",
      "千里。",
      "孤舟何处烟水。"
    ],
    "tags": []
  },
  {
    "title": "一落索",
    "author": "陆游",
    "paragraphs": [
      "识破浮生虚妄。",
      "从人讥谤。",
      "此身恰似弄潮儿，曾过了、千重浪。",
      "且喜归来无恙。",
      "一壶春酿。",
      "雨蓑烟笠傍渔矶，应不是、封侯相。"
    ],
    "tags": []
  }
]